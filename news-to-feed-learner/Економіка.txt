Tesla знизила ціни на всі електрокари
  Коментувати Роздрукувати
Tesla знизила ціни на всі електрокари
Tesla знизила ціни всіх електрокарів на $2 тис. фото: zr.ru
Tesla оголосила про зниження цін на всі свої моделі автомобілів на $2 тис. Необхідність такого рішення пояснюють скороченням федеральних податкових пільг для покупців.

В результаті цього акції компанії впали на 10%,повідомляє Bloomberg.

ЧИТАЙТЕ ТАКОЖ: Простіше і дешевше: українцям дозволили купувати Tesla Model 3

До закриття торгів вартість акцій вирівнялася до 6,8%. Раніше Tesla повідомляла про рекордне виробництво за підсумками 2018 року. Тоді зібрали найбільше число автомобілів в історії компанії. За минулий квартал Tesla випустила 86,55 тис. машин.
Мінекономрозвитку ініціює зняття заборони на спільні підприємства у сфері ОПК
12 грудня Кабінет Міністрів ухвалив проект закону, який ініційований Мінекономрозвитку і спрямований на зняття чинної сьогодні заборони в українському законодавстві на створення спільних підприємств в оборонно-промисловому комплексі.

Як повідомляє прес-служба Мінекономрозвитку, ухвалення законопроекту врегульовує надання права компаніям-учасникам концерну «Укроборонпром» брати участь в реалізації міжнародних проектів шляхом створення господарських організацій (спільних підприємств). Це забезпечить входження на український ринок потужних інвесторів та підвищить темпи економічного зростання. Водночас, законопроект унеможливлює заснування спільних оборонних підприємств із державою-агресором.

«Створення спільних підприємств у формі господарських організацій для реалізації інвестиційно-інноваційних, капіталомістких, довготривалих проектів є міжнародною практикою. Ми розглядаємо законопроект як один із основних інструментів залучення інвестицій та створення сучасних технологічно прогресивних видів озброєння», – прокоментував ухвалене рішення заступник міністра економічного розвитку і торгівлі Юрій Бровченко.


Європейський інвестиційний банк і Європейський банк реконструкції і розвитку виділяють 176 мільйонів євро на новий проект з покращення безпеки руху в Україні.

Про це повідомив глава представництва Європейського інвестиційного банку в Україні Жан-Ерік де Загон, повідомляє прес-служба Мінінфраструктури.

«Я із задоволенням повідомляю про початок в Україні нового проекту, спрямованого на подальше підвищення рівня обізнаності громадян у питаннях безпеки руху. Для ЄІБ це флагманський проект в регіоні, адже за обсягом інвестицій він найбільший – 176 млн євро. З них Європейський інвестиційний банк виділяє 75 млн євро, інші кошти надійдуть від нашого партнера ЄБРР», – зазначив де Загон.

Від додав, що проект буде реалізовано в Києві, Львові, Одесі, Харкові та Дніпрі – саме ці міста були вибрані на підставі статистики ДТП і готовності інвестувати в поліпшення безпеки дорожнього руху.

Як розповіла начальник Управління безпеки на транспорті та технічного регулювання Мінінфраструктури Лідія Єлізарова, в 2018 році Мінінфраструктури за підтримки європейських партнерів розробило і затвердило Національну транспортну стратегію до 2030 року.

«Одним з ключових пунктів цієї стратегії є зменшення травматизму на дорогах до нульового рівня до 2030 року. Також ми вже реалізуємо Стратегію підвищення рівня безпеки дорожнього руху до 2020 року, яка фінансується з Дорожнього фонду. У цьому році на безпеку доріг будуть спрямовані 1,6 млрд грн, в 2019-му – 2,5 млрд грн, в 2020-му – 3,4 млрд грн.», – зазначила представник відомства.

Проект «Модернізація та підвищення безпеки дорожньої мережі в Україні» фінансується Європейським інвестиційним банком і спрямований на зменшення кількості і смертності внаслідок ДТП в країні. Для досягнення цієї мети ЄІБ підготував програму поліпшення безпеки дорожнього руху для України, що охоплює два основних компонента: «безпечні дороги» і «безпечні учасники дорожнього руху».

Зокрема, перший компонент стосується питання покращення проектування доріг, посилення спроможності Державного агентства автомобільних доріг України (Укравтодор), аналізу ДТП і аудиту безпеки автомобільних доріг, а також загального управління безпекою дорожнього руху. Компонент II стосується реалізації цільових кампаній з безпеки дорожнього руху, оцінки їх впливу і підвищення обізнаності громадян.


Суд у США задовольнив вимоги Нафтогазу щодо отримання інформації про активи Газпрому
Федеральний суд США у Нью-Йорку задовольнив вимоги українського «Нафтогазу» щодо отримання інформації про активи російського «Газпрому» в Європі.

Про це повідомила прес-служба НАК «Нафтогаз України».

Зазначається, що 6 грудня для забезпечення примусового виконання арбітражного рішення про виплату «Газпромом» 2,6 мільярда доларів українська сторона подала позови до федеральних судів Нью-Йорку та Техасу з вимогою зобов’язати п’ять зареєстрованих у США компаній розкрити інформацію про активи «Газпрому» в Європі.

Згідно з повідомленням, суди вже задовольнили вимоги «Нафтогазу» щодо отримання інформації від GLAS Americas, Deutsche Bank Trust Company Americas та Bank of New York. Найближчими днями «Нафтогаз» направить цим компаніям відповідні повістки.

Нагадаємо, Україна купувала газ у листопаді за рекордну ціну.


Boeing і Airbus закуповують російський титан у європейців, які усунули українських виробників
Поки в Україні йде атака на вітчизняних виробників титанової сировини на ґрунті його поставок в Росію, американські і європейські виробники титанової руди, всупереч санкціям проти РФ, займають нішу цих підприємств у сегменті виробництва деталей до літаків цивільного призначення Boeing і Airbus.

Про це повідомляє «Бізнес Цензор».

Як повідомляється, мова йде про відвантаження титанової сировини на адресу російської ВСМПО-АВІСМА, яке має СП з Boeing – Ural Boeing Manufacturing. Спільно росіяни і американці виробляють титанові штампування для моделей 787, 777 і 737, а також основну балку шасі для Boeing Dream Liner 787.

Як пише видання «Бізнес Цензор» – дані деталі для цивільної авіації, відомої у всьому світі, вироблялися з української титанової сировини – ільменіту і титанового шлаку. Але за останні три роки ситуація змінилася і ВСМПО-АВІСМА перебудовується з української сировини на американську і норвезьку. Ціна питання – десятки мільйонів доларів.

Повідомляється, що за даними консалтингових компаній, у 2016 році поставки ільменітового концентрату з підвищеним вмістом TiO2 в обсязі 13,3 тис. тонн здійснила Southern lonic Inc з американською пропискою у West Point. Компанія відома на ринку як виробник хімікатів. Вона заробила на продажі ільменіту росіянам 2,3 млн доларів.

У 2017 році продажі ільменіту ВСМПО-АВІСМА американцями різко зросли майже в 3,5 рази до 45,7 тис. т. А обсяг виручки за контрактами досяг 12,7 млн доларів. Більшу частину поставок здійснила вже згадана Southern lonic Inc. До неї долучилася норвезька титанова компанія TiZir TTI. Компанія спеціалізується на дозбагаченні ільменіту, контролюється німецької Kronos, одним з лідерів ринку титану.

Інший виробник титанової сировини хімічної спрямованості – компанія Cristal зі штаб-квартирою в США, «заробила на відвантаженні в окупований Крим майже 4 млн доларів». Примітно, що ця компанія торгувала за цінами в 2 рази вище ринку через відсутність конкуренції з боку інших гравців, України в тому числі.

Повідомляється, що російському ВСМПО-АВІСМА необхідно щорічно близько 120 тис. тонн ільменітового концентрату і до 20 тис. т титанового шлаку.

«До того, як зіпсувалися відносини Києва і Москви, приблизно такі ж обсяги руди і напівфабрикату росіянам постачали чотири українських підприємства», – йдеться у повідомленні.

Наприклад, титановий шлак і губку для ВСМПО-АВІСМА відправляв Запорізький титано-магнієвий комбінат (ЗТМК). І якщо до конфлікту з Москвою, Україна відвантажувала титанових продуктів до 20 тис. т в рік на адресу цього підприємства, то в 2017 році поставки знизилися до 5 тис. т, а в 2018 – до 3 тис. т.

«Нішу, яка звіьнилася, активно займають американці і європейці. У 2018 році вони разом поставили ВСМПО-АВІСМА близько 20 тис. т титанової губки і шлаку. Таким чином, кампанія по усуненню українських виробників титанової сировини з ринку пасажирський авіалайнерів Boeing і Airbus, з якими працює ВСМПО-АВІСМА, досягла мети», – йдеться у повідомленні.



Національний банк не змінив розмір облікової ставки і залишив її на рівні 18% вдруге поспіль.

Про це повідомляє прес-служба НБУ.

«Правління Національного банку прийняло рішення залишити облікову ставку незмінною на рівні 18% річних. Поточні та прогнозні монетарні умови є достатньо жорсткими, щоб забезпечити зниження інфляції до середньострокової цілі 5% у 2020 році», – заявив голова НБУ Яків Смолій.

Нагадаємо, з нового року пошкоджені банкноти українці зможуть здавати до низки уповноважених банків


Мінекономрозвитку призначило директора Офісу з просування експорту
Мінекономрозвитку призначило Андрія Демчука директором державної установи «Офіс з просування експорту».

Про це повідомляє прес-служба міністерства.

Андрій Демчук працював директором департаменту залучення інвестицій Мінекономрозвитку з квітня 2016 року. Має значний досвід у сфері інвестиційного банкінгу – з 2004 року працював в низці інвестиційних фондів та банків у Швейцарії. Має докторський ступінь з економіки та фінансів Лозаннського університету (Швейцарія). За освітою – математик та економіст.

Як відомо, 28 березня Уряд підтримав пропозицію Мінекономрозвитку щодо утворення державної установи «Офіс з просування експорту України» для забезпечення сталого розвитку екосистеми підтримки українських експортерів.

Після призначення директора державна установа продовжує реалізацію проектів та завдань, раніше покладених на консультативно-дорадчий орган «Офіс з просування експорту»: надання експортних послуг, експортних консультацій, освітніх проектів для експортерів, торгових місій та виставок до країн, ринки яких є перспективними для експорту українських товарів та послуг.

Очікується, що консультативно-дорадчий орган Мінекономрозвитку «Офіс з просування експорту» буде ліквідований до кінця року, а його функції та фахівці перейдуть до державної установи. Колишній керівник Офісу Мар’яна Каганяк залишається радником Міністра економічного розвитку і торгівлі України, продовжить роботу над розширенням економічних можливостей жінок та співпрацю з державною установою.


У НБУ пояснили, чому українська валюта зміцнилася
У Національному банку України переконані, що курс гривні по відношенню до іноземних валют є фундаментально виправданим.

Про це під час брифінгу сказав заступник голови Нацбанку Олег Чурій, повідомляє «Укрінформ».

«НБУ проводить інтервенції тільки для згладжування коливань на валютному ринку або для поповнення резервів. Ми бачимо, що той курс, який є на сьогодні, є фундаментально виправданим», – сказав Чурій.

Він зазначив, що Нацбанк у четвертому кварталі зміг поповнити свої резерви на понад 700 млн дол. і що гривня зміцнилась завдяки декільком факторам.

«Тут можна виділити декілька факторів: це і жорстка монетарна політика, і ситуація з врожаєм, адже цьогоріч ми маємо рекордний врожай за всі роки незалежності. Тому надходження валютної виручки від експорту агропродукції є безумовно вагомим фактором», – сказав Чурій. 


Тепловоз General Electric сьогодні, 13 грудня 2018 року, почав перевозити вантажі в Україні.

Про це повідомляє «РБК-Україна» з посиланням на повідомлення прем’єр-міністра України Володимира Гройсмана у Тwitter.

Гройсман зазначив, що сьогодні тепловоз «Тризуб» повіз понад 3 тис. тонн залізної руди на меткомбінати Донецької області.

«Сьогодні у свій перший рейс відправився тепловоз «Тризуб» виробництва General Electric. Він повіз понад 3 тис. тонн залізної руди на меткомбінати Донецької області – у стратегічно важливому напрямку. Ще 7 таких тепловозів прийняті в експлуатацію і невдовзі відправляться в рейси», – зазначив він.


За словами прем’єра, до наступної весни в Україні працюватимуть 30 локомотивів General Electric.

«За планом, уже до наступної весни в Україні працюватимуть 30 новеньких локомотивів General Electric TE33AС серії Evolution. А далі – поглиблення локалізації виробництва тепловозів до 40% і залучення наших підприємств до глобального виробничого ланцюга GE», – написав він


Підвищення пенсійного віку в Україні – невідворотне. Адже зараз Україна входить у демографічну яму, де різниця в кількості між тими, хто виходить на роботу і тих, хто йде на пенсію, зростає. До того ж, багато українців працюють закордоном, тож там і сплачують соціальні внески.

Таку думку в ефірі інформаційно-аналітичного проекту «Перші про головне. Коментарі» висловив координатор Громадянської платформи «Нова Країна» Тарас Козак.

Він наголосив: пенсійна реформа, яку проводили у 2017 році, фактично, нічого не змінила. Там були передбачені правильні кроки, однак, на жаль, показники дефіциту Пенсійного фонду та сплата ЄСВ чи інші дані не покращуються.

«Тих, хто працює, все менше – зокрема, через те, що зараз Україна входить у демографічну яму, коли стає дуже мало громадян віком 20-22 роки, які починають працювати. В середньому їх по 200 тисяч дівчат і хлопців. У той час на пенсію починає виходити покоління, що народилось у «багаті 50-ті». Їх, приблизно, по 400 тисяч чоловіків та жінок», – розповів Козак.

Тож, за його словами, щороку кількість працюючих скорочується на кілька сотень тисяч осіб. 

«Ще однією причиною є те, що велика частина працює не в Україні, а закордоном. Відповідно – сплачують внески там. Після того, коли вони закінчують роботу, стають старенькими і повертаються в Україну, вимагають від української держави пенсій. Тобто, видатки стають все більшими, а доходи – меншими», – зазначив експерт.

Пенсійна ж реформа цього не виправила. Тому, на його думку, єдиним виходом є підвищення пенсійного віку. До того ж це вже стає світовою тенденцією.

Що ж до показників середньої тривалості життя, то, на його думку, зараз вони зростають – за період незалежності уже більше, ніж на два роки.

«Сьогодні українці живуть довше, ніж у 1991 році. Це теж потрібно брати до уваги. Також коли говорять, що середня тривалість життя чоловіка становить 62-63 роки і при цьому, що вийшовши на пенсію, він взагалі її не отримуватиме, це маніпуляція. Адже є і показники середньої очікуваної тривалості життя 60-річного громадянина. Вони становлять ще десь до 15 років», – розповів Козак.

Відтак, в середньому, громадяни, вийшовши на пенсію, отримуватимуть її ще 12-15 років.

«Підвищення пенсійного віку – невідворотне, якщо хочемо, щоб пенсія хоча б щось означала. Адже в іншому випадку пенсія буде вже не 2,5 тисячі, як сьогодні, а десь півтори», – підкреслив Тарас Козак.

Як повідомлялось раніше, віце-прем’єр-міністр Павло Розенко заявив, що з березня 2019 року відбудеться наступний етап підвищення пенсій. Надалі ж вже щорічно осучаснення пенсій буде проводитися автоматично. Розмір підвищення становитиме від 17-ти до 40 відсотків.


 Я погоджуюсь з правилами сайту та політикою приватності
Національний банк України очікує на отримання чергового траншу від Міжнародного валютного фонду до 25 грудня 2018 року у розмірі від 1,4 до 1,9 млрд дол.

Про це сьогодні сказав на прес-конференції голова НБУ Яків Смолій, передає УНН.

«Засідання Ради директорів МВФ заплановане на вівторок, 18 грудня, де буде розглядатися українське питання. Ми очікуємо позитивне рішення стосовно прийняття програми Stand-by на заміну діючої сьогодні програми розширеного фінансування. Ми очікуємо, що черговий транш надійде після прийняття рішення, тобто, до Різдва (25 грудня – ред.)», – зазначив голова НБУ.

Смолій розповів, що вони очікують на отримання траншу у сумі від 1,4 до 1,9 млрд дол.

Нагадаємо, правління Міжнародного валютного фонду 18 грудня проведе засідання, на якому обговорить співпрацю з Україною.


Рекордний за всі роки незалежності України урожай забезпечив надходження валютної виручки від експорту агропродукції, і це зміцнило гривню.

Про це заявив заступник голови НБУ Олег Чурій на брифінгу 13 грудня, передає Економічна правда.

За його словами, укріпленню гривні з початку 2018 року приблизно на 1% сприяли жорстка монетарна політика, стримана фіскальна політика та експорт агропродукції.

«Ми маємо рекордний урожай за всі роки незалежності. Зернових культурах – більше, ніж 70 млн тонн, якщо врахувати олійні культури, то це більше, ніж 100 млн тонн», – зазначив Чурій.

«Той курс (гривні – ред.), який ми бачимо сьогодні, є фундаментально виправданим», – підкреслив він.

Нагадаємо, за даними Мінагро, урожай зернових в Україні уже в листопаді перевищив історичний максимум 2016 року.


Національний банк України визначив регламент роботи системи електронних платежів Національного банку України (далі – СЕП) та порядок роботи банківської системи України в період завершення звітного року.

Про це йдеться на сайті НБУ.

27, 28 грудня 2018 року СЕП працюватиме в режимі продовженого банківського дня – на дві години.

29 грудня 2018 року до 13.00 у СЕП можуть здійснюватися лише платежі між банківськими установами, підпорядкованими одній юридичній особі, а також платежі, спрямовані до Національного банку України та органів Державної казначейської служби України. Національний банк та органи Державної казначейської служби України можуть здійснювати платежі на адресу всіх учасників СЕП. Банківський день у СЕП закінчується о 15.00.

30, 31 грудня 2018 року, 1, 5, 6 та 7 січня 2019 року СЕП, система електронної пошти Національного банку України, депозитарій Національного банку України, Система СЕРТИФ, Автоматизована інформаційна система «Реєстр договорів з нерезидентами 2» не працюватимуть.

2 січня 2019 року банки працюватимуть без клієнтів і забезпечуватимуть комплекс робіт, пов’язаних із початком нового звітного року. Міжбанківські перекази коштів через СЕП у цей день не здійснюватимуться.

3, 4 та з 8 січня 2019 року СЕП і банківська система України працюють у звичайному режимі.

У період з 29 грудня 2018 року до 3 січня 2019 року включно діятиме офіційний курс гривні до іноземних валют та банківських металів, розрахований Національним банком України 28 грудня 2018 року.

Банкам доручено забезпечити безперебійну роботу банкоматів, підкріплення їх готівкою різних номіналів для обслуговування клієнтів у святкові дні. 


Суд залишив в силі рішення про розірвання договору про заснування ТОВ «Запорізький титано-магнієвий комбінат» і повернення державі цілісного майнового комплексу комбінату.

Про це повідомляє САП у Facebook.

«12 грудня Центральним апеляційним господарським судом відмовлено в задоволенні апеляційних скарг відповідачів на рішення Господарського суду Запорізької області від 09.07.2018, яке повністю задовольнило позов керівника Спеціалізованої антикорупційної прокуратури Назара Холодницького в інтересах держави до компанії «Толексіс Трейдинг Лімітед» (Кіпр) і ТОВ «Запорізький титано-магнієвий комбінат» щодо розірвання договору про заснування цього товариства і повернення державі цілісного майнового комплексу комбінату», – йдеться в повідомленні.

Згідно з положеннями Господарського процесуального кодексу, після прийняття таке рішення апеляційного суду набирає законної сили.

САП очікує оголошення повного тексту прийнятої Центральним апеляційним господарським судом постанови про відмову в задоволенні зазначених апеляційних скарг, що дозволить із залученням всіх уповноважених органів державної влади почати процедуру реального повернення комбінату державі.

В 2013 році нібито з метою залучення інвестицій на впровадження сучасних технологій та модернізації виробництва державне підприємство «ЗТМК» стало товариством з обмеженою відповідальністю.

Договір про заснування уклали з переможцем конкурсу ФДМУ – офшорною компанією Tolexis Trading Limited (Кіпр), яка входить до групи компаній DF Group, підконтрольній бізнесмену Дмитру Фірташу.

Фонд держмайна передав до капіталу товариства цілісний майновий комплекс комбінату, що раніше перебував в управлінні ДП «ЗТМК».

Частка держави в ТОВ склала 51% (контрольний пакет), 49 % компанії належали бізнесмену Дмитру Фірташу (через кіпрську компанію «Tolexis Trading Ltd»).

Tolexis Trading Limited виділила 110 млн доларів США для фінансування модернізації виробництва. Роботи мали закінчитися у І кварталі 2015 року.

Повідомляється, що підприємство фактично передали в управління наближеного до інвестора менеджменту, яким більшість із залучених інвестицій розтратили на погашення раніше створених заборгованостей ДП «ЗТМК» за енергоносії та перед кредиторами, пов’язаними з DF Group.

У подальшому ці кошти були виведені з України шляхом перерахування на рахунки офшорних фірм.

При цьому, на модернізацію виробництва було спрямовано лише 20 млн грн.


ЄС виділив додаткові 4 млн євро на гуманітарну допомогу сходу України у зв’язку з настанням зимового періоду.

Про це йдеться у повідомленні Єврокомісії.

«Мирне населення на сході України продовжує страждати після чотирьох років конфлікту. ЄС продовжує свою підтримку тих, хто цього потребує де б вони не були. Це наш гуманітарний і моральний обов’язок. Нове фінансування дозволить нам забезпечити допомогою неконтрольовані урядом райони, де гуманітарна ситуація і далі дуже складна», – заявив єврокомісар з питань гуманітарної допомоги і кризового менеджменту Христос Стиліанідес.

Фінансування спрямоване на допомогу найбільш вразливим верствам людей, що перебувають на непідконтрольних уряду територіях впродовж зимового періоду.

Як зазначається, загальний обсяг гуманітарної допомоги ЄС Україні з 2014 року склав 116 мільйонів євро.


Відповідний закон зі змінами до Податкового кодексу з «бюджетного пакету» (реєстраційний №9260) оприлюднено на сайті парламенту і в газеті «Голос України» в середу.

Про це повідомляє Інтерфакс-Україна.

Документ встановлює, що віскі – це алкогольний напій, міцністю від 35 до 45 відсотків об’ємних одиниць з характерним ароматом, виготовлений за коньячною технологією з витриманого в обвуглених всередині дубових бочках зернового дистиляту.

Крім того, у законі розмежовано поняття «спирт етиловий денатурований» і «спирт етиловий неденатурований».

Нагадаємо, в Ужгороді виготовляли контрафактний коньяк «Закарпатський».



Неналежне зберігання зерна підрядниками державного «Аграрного фонду» призвело до втрат на суму 18,8 мільйона гривень.

Про це йдеться в аудиті Державної аудиторської служби за період 2016-2018 роки, повідомляє «Економічна правда» з посиланням на експертну організацію StateWatch.


Загалом втрачено 4,2 тисячі тонн зерна та продуктів його переробки.

Зокрема аудитори зазначають, що «Аграрний фонд» не має виробничих потужностей щодо зберігання та транспортування зерна. Тому всі ці послуги отримує від інших підприємств. Це значно зменшує прибутковість самого фонду. І призвело до втрати зерна з вини зберігачів.

Обсяг нестач у розмірі 4,2 тис тонн зафіксований на державних Полтавському та Івано-Франківському комбінатах хлібопродуктів. Наразі цей інцидент розслідує Генеральна прокуратура.

Також встановлені непродуктивні витрати ПАТ «Аграрний фонд» у сумі 12,5 млн грн на зберігання та охорону заарештованого цукру. У звіті радять передати в управління «Агрофонду» вісім діючих елеваторів державної компанії «Хліб України».

За попередніми підрахунками, це дозволить «Аграрному фонду» щорічно заощадити близько 10% коштів на зберіганні зерна.

Внаслідок визнання ДП «Луцький КХП № 2», ТОВ «Хлібозавод «Салтівський», ПАТ «Берегівський КХП» неплатоспроможними фонд може втратити 6 млн гривень, через заборгованість останніх.

Також аудитори вказують на те, що фінансові плани фонду затверджуються профільними чиновниками невчасно. План на 2017 рік погоджений Міністерством агрополітики та Кабміном у червні 2017 року, а на 2018 рік – лише у липні цього року.

Окремо зазначена управлінська проблема. Склад наглядової ради – сім посадових осіб, більшість з яких наразі не перебувають на посадах.

У неплатоспроможних банках «Брокбізнесбанк» та «Радикал Банк» Агрофонд втратив понад 2,4 млрд грн та 2 млн доларів депозитів. В 2016 році фонд відкрив кредитну лінію в державному «Укргазбанку» на один мільярд гривень. На обслуговування даного кредиту було витрачено понад 180 млн грн.


У четвер, 13 грудня, всі п’ять найбільш ліквідних криптовалюти втратили у вартості за підсумками доби. При цьому п’ятірка найпопулярніших криптовалют за останні 24 години не змінилася.

Про це свідчать дані майданчика Сoinmarketcap станом на 10:00 за Києвом, передає «Новое Время».

За останню добу Bitcoin подешевшав на 0,89% до $3415, Ripple – на 0,43% до $0,303, Ethereum – на 0,57% до $89,26, Stellar – на 2,27 %% до $0,11, а Tether впав в ціні на 0,2% до $1,01.

Також за минулу добу впали торгові обсяги всіх п’яти валют: Bitcoin – до $3,9 млрд, Ripple – $348 млн, Ethereum – $1,49 млрд, Stellar – $73,7 млн, Tether – $2,45.

Поточна капіталізація першої п’ятірки криптовалют:

Bitcoin – $59,49 млрд
Ripple – $12,42 млрд
Ethereum – $9,26 млрд
Stellar – $2,12 млрд
Tether – $1,86 млрд
Загальна капіталізація всіх криптовалют за 24 години впала з $109,57 млрд до $108,29 млрд. 


У Національному агентстві з протидії корупції (НАЗК) повідомили, що 12 грудня через електронні засоби комунікації на адреси державних службовців невідомими було розіслано вірусний лист, який містить логотип Нацагентства, із закликом пройти анкетування.

Про це повідомляє прес-служба НАЗК.

«З цього приводу повідомляємо, що Національне агентство з питань запобігання корупції не складало та не розсилало лист з опитуванням державних службовців, та просить у разі надходження такого повідомлення не відкривати його, не завантажувати та не переходити за запропонованими посиланнями», – йдеться у заяві.

Зазначається, що лист було надіслано з адреси umiko@hamaichi.co.jp, при цьому в Нацагентсві звернули увагу на те, що усі повідомлення від відомства надходять виключно з домену gov.ua.

Повідомляється, що про факт вірусної розсилки листів від імені Національного агентства уповноважені особи НАЗК повідомлять відповідні правоохоронні органи.


Держорганізація «Автобаза Державного управління справами» за результатами тендеру замовила СП у формі ТОВ «Автомобільний Дім – Україна Мерседес Бенц» дві автівки Mercedes-Benz S-600 у кольорі «чорний металік» за 36,01 млн грн.

Про це повідомляється в системі «Прозорро», передають «Наші Гроші».

Спочатку 11 грудня автобаза уклала угоду з постачальником автомобілів про їх купівлю за 41,98 млн грн., але вже через добу 12 грудня була укладена додаткова угода про узгоджене зменшення ціни на 6 мільйонів гривень.

Один з автомобілів вартістю 17,57 млн грн. (близько $625 тис) матиме пакет бронювання найвищою мірою захисту VR10, оббивку салону з чорної ексклюзивної шкіри, холодильний відсік, аудіосистему з навігацією, автоматичну систему кондиціонування повітря, автоматичний кондиціонер в задній частині салону, функцію пам’яті для задніх сидінь, пакет обробки шкірою, пакет декоративних елементів «Ексклюзив», відеокамеру кругового огляду, пакет пам’яті, систему пожежогасіння, декоративні елементи: тополь чорний полірований.

Другий автомобіль вартістю 18,44 млн грн. (близько $660 тис) теж матиме пакет бронювання найвищою мірою захисту VR10 та подібні опції, як у першого Мерседеса. Крім того, оббивку – чорна шкіра ексклюзив порцелян, задня частина салону з перегородкою, систему нічного бачення, ТВ-тюнер, мультімедійну систему для пасажирів задніх сидінь, систему захисту салону.

Закупівля Мерседесів відбулася за переговорною процедурою, оскільки замовник двічі відміняв тендер через відсутність достатньої кількості учасників. У червні і липні Автобаза оголошувала відкриті торги на придбання Мерседесів очікуваною вартістю 42,43 млн грн. Тоді обидва рази пропозицію подавало лише ТОВ «Кар тюнiнг ексклюзив», яке пропонувало дешевші броньовані автомобілі Maybach 650 за 30,37 млн грн.

Радник президента Петра Порошенка Юрій Бірюков, пояснюючи закупівлю дорожчих Мерседесів, повідомив:

«ДУС не тільки, та й не скільки Президента обслуговують. І у Петра Олексійовича автомобілі є, які не міняються з 2014 року і які не планують замінити. Фішка в тому, що машини купують для обслуговування іноземних делегацій… специфікацію замовлення прописувала служба протоколу Кабміну, служба протоколу Верховної Ради, а погоджувало все – Управління держохорони», – говорить Бірюков.

Відомо, що, наприклад, президент Франції, де 11 грудня стався черговий теракт, Еммануель Макрон їздить на службовому кросовері Citroen DS7 Crossback, який коштує орієнтовно $60 тис, що у десять разів дешевше від автомобілів ДУСі.

ЗМІ повідомляли, що у серпні цього року канцлера Німеччини Ангелу Меркель під час її візиту до Вірменії возили на броньованому BMW 750, який обслуговує президента Вірменії. Орієнтовна вартість подібної автівки – $340 тис.

Сама ж Меркель у себе в Германії воліє їздити на автівці вітчизняного виробника – броньованому Audi A8 Securitу. Така автівка може коштувати $300 –570 тис.

Повідомлялося, що у 2010 році для Нетаньягу купили дорогу Audi A8 L за $850 тис. Через шість років йому купляли дешевшу броньовану Audi. Наразі ізраїльська поліція підозрює Нетаньягу і його дружину у корупції.

У 2018 році Автобаза ДУСі вже придбала автомобілів на 27,91 млн грн.


 Я погоджуюсь з правилами сайту та політикою приватності
На 13 грудня 2018 року, офіційний курс гривні встановлено на рівні 27,80 грн/дол.

Про це йдеться на сайті НБУ.

Тож основні курси валют на 13 грудня встановлені на такому рівні:

27,808135 грн за долар;

31,551110 грн за євро;

0,418660 грн за російський рубль;

35,004282 грн за фунт стерлінгів.

Порівняно з 12 грудня, курс усіх валют – зріс


НАК «Нафтогаз України» вдалося зробити перший крок в залученні американських судів до спору з російським «Газпромом» щодо стягнення з нього 2,6 мільярда доларів відповідно до рішення Стокгольмського арбітражу.

Про це виконавчий директор «Нафтогазу» Юрій Вітренко написав у Facebook, – повідомляє Українська правда.

Очільник НАК не вказав подробиць, проте зазначив, що суд в США погодився із вимогами української сторони.

«Суд в Нью-Йорку погодився з нашими вимогами щодо Газпрому. Це лише перший крок у США», – наголосив він.

Вітренко пообіцяв, що подробиці напише згодом.

«На рішення суду в Техасі ще чекаємо», – додав виконавчий директор «Нафтогазу».

Раніше із публікацій в російськіх ЗМІ стало відомо, що 6 грудня «Нафтогаз» подав позови в суди Північного і Південного округів Техасу проти американського підрозділу Gazprom Marketing&Trading, яке входить в групу «Газпром», і провідного аудитора запасів нафти і газу – консалтингової компанії DeGolyer&MacNaughton.

Обидва відповідача зареєстровані в Техасі.

НАК просить зобов’язати їх надати інформацію та доступ до документів, які дозволять подати новий позов проти «Газпрому» в Нідерландах.

Стокгольмський арбітраж присудив виплату «Газпромом» «Нафтогазу» штрафу в розмірі 4,7 млрд доларів.

За підсумками двох арбітражних спорів між компаніями «Газпром» зобов’язаний виплатити НАК 2,56 млрд доларів.


Його називали найціннішим лотом цього року. Саме продаж «Центренерго» мав запустити процес великої приватизації підприємств. Передачу промислового гіганта до рук нового власника готували близько трьох років. І от за два дні до проведення конкурсу – його скасували. Офіційна причина: обидва учасники торгів не допущені через невідповідність документації.

Про це йшлося у програмі новин «Перші про головне» на телеканалі ZIK.

«Центренерго» – найбільша енергогенерувальна компанія. До її складу входять три великі теплові електростанції у Київській, Харківській і Донецькій областях. Водночас стартова ціна держпакету акцій «Центренерго» – трохи нижча за шість мільярдів гривень. Для підприємства такого масштабу ця сума жалюгідна, каже журналіст і нардеп Сергій Лещенко.

«Це останній актив, який залишився у держави в царині теплової енергетики. Ціна є нижчою, ніж коли Ахметов викуповував активи в часи Януковича. Тоді олігарх купив, наприклад, чверть «Дніпроенерго» приблизно за 150 мільйонів доларів. Зараз вони хотіли 78 відсотків активів «Центренерго» продати за 200 мільйонів доларів», – зазначає Сергій Лещенко.

Спочатку свою зацікавленість у «Центренерго» висловили п’ятеро потенційних інвесторів. З них – жодного іноземного. А от гарантійний платіж для участі в аукціоні внесли лише двоє учасників: компанія «Укрдонінвест» і білоруський «Нафтобітумний завод».

«Двоє учасників мали капітал сумнівного походження. Навряд вони є бізнесменами того калібру, які мають шість мільярдів гривень, щоб купити і розвивати таке підприємство», – каже експерт з енергетичних питань Андрій Герус.

Саме через ненадійність претендентів, Фонд держмайна і скасував конкурс, припускає експерт із енергетичних питань Геннадій Рябцев. Адже передача таких промислових держактивів у приватні руки має й суттєві ризики.

«Це обєкт, від якого залежить нормальне постачання палива та енергії, зокрема і в столиці. «Центренерго» має забрати компанія, яка буде готова вкласти достатньо великі кошти в модернізацію», – пояснює експерт з енергетичних питань Геннадій Рябцев.

Планувалося, що в 2018 році приватизація поповнить держбюджет на понад 20 мільярдів гривень. Уже не перший рік туди закладається практично одна й та сама сума, втім надходжень майже немає. Так і цього разу: продаж держпідприємств відкладається. Коли ж на аукціон знову виставлять «Центренерго» – у Фонді держмайна поки не повідомляють.

Нагадаємо, конкурс із приватизації ПАТ «Центренерго» не зацікавив іноземних інвесторів через негативний інформаційний фон навколо теплової енергетики


Мешканців віддалених районів обурює те, що їхні відділення «Укрпошти» закривають, а поштарів звільняють. Адже у людей далеко не завжди є змога поїхати за пенсією чи новою газетою.

Про це йшлося у програмі новин «Перші про головне» на телеканалі ZIK.

У мікрорайоні Стара Балашівка здебільшого мешкають пенсіонери. Вони кажуть: їх заскочила зненацька звістка про те, що єдине поштове відділення тепер не працює.

«Першого листопада люди, як завжди, чекали на доставку пенсії. Ніхто не знав, що пошта закривається. Не знаю, як тепер оплачуватимуть комунальні платежі самотні старенькі», – нарікає голова квартального комітету мікрорайону Стара Балашівка Валентина Стаценко.

Найближче відділення пошти є за кілька кілометрів. Дістатися пішки через очерет і лісосмугу – небезпечно. До того ж у мікрорайоні нема жодного відділення банку. Тому вже протягом останнього місяця літнім людям доводиться їхати в центр автобусом. Та й туди дістатися зможуть не всі.

«У мене вже нема здоров’я, щоб їхати автобусом, чекати на нього», – каже пенсіонерка Світлана Шевня.

І це проблема не лише Старої Балашівки. У планах «Укрпошти» закрити понад сім тисяч відділень через їхню збтковість. Кажуть, що нема чим поштарям зарплату платити.

Через обурення людей, Президент викликав на зустріч керівника установи Ігоря Смілянського. Перша порада директору від Порошенка: зменшити власну зарплату. Згідно з декларацією, за минулий рік Смілянський заробив майже чотири мільйони гривень. Також президент пообіцяв виділити із державного бюджету додаткових півмільярда гривень.

«Сподіваюся, що моє прохання буде почуте. Маємо припинити закриття поштових відділень у селах», – каже Президент України Петро Порошенко,

Сам же очільник відомства стверджує: своєчасне надходження цих коштів збереже мережу відділень. Утім, п’ятисот мільйонів вистачить лише на перших півроку.

«Сума покриває необхідність фінансування на перше півріччя. До другого півріччя ми повернемося до обговорення з урядом. Мова йтиме про питання додаткового фінансування мережі відділень пошти», – запевняє гендиректор ПАТ «Укрпошта» Ігор Смілянський.

Тож поки нових відділень «Укрпошти» не закриватимуть. Та чи відкриють старі – очільник установи не уточнив. Та запевнив: відомство продовжує підвищувати зарплати своїм працівникам. Чергові надбавки заплановані на початок наступного року.

До слова, на Херсонщині через незадовільну роботу «Укрпошти» катастрофічно падає передплата газет і журналів.


З нового року пошкоджені банкноти українці зможуть здавати до низки уповноважених банків
З 2019 року значно зношені банкноти, окрім підрозділів Нацбанку, можна буде здавати до Ощадбанку, Приватбанку та Райффайзен Банку Аваль.

Про це повідомила прес-служба НБУ.

«Значно зношені банкноти гривні від фізичних та юридичних осіб у регіонах, де відсутні підрозділи Національного банку, прийматимуть уповноважені банки, які мають повноваження на зберігання запасів готівки Національного банку», – йдеться у повідомленні.

Зазначається, що на даний момент підрозділи НБУ збереглися у Дніпропетровській, Запорізькій, Одеській, Харківській, Хмельницькій, Львівській областях та у Києві.

«Йдеться про значно пошкоджені банкноти, які втратили платіжні ознаки внаслідок пожеж, повеней, забруднення хімікатами тощо. Уповноважені банки не обстежуватимуть такі банкноти. Вони пакуватимуть їх з максимальним збереженням цілісності та передаватимуть до Національного банку як сумнівні для проведення досліджень разом із заявою та відповідною довідкою про вилучення/прийняття банкнот для дослідження», – уточнили у Національному банку.


З 1 березня 2019 року перерахунок пенсій буде відбуватися автоматично.

Про це повідомив віце-прем’єр-міністр Павло Розенко, передає прес-служба Кабінету міністрів.

«1 березня 2019 року відбудеться наступний етап підвищення пенсій. І надалі вже щорічно, кожного 1 березня наступного року осучаснення пенсій буде проводитися автоматично», – сказав Розенко, додавши, що розмір підвищення становитиме від 17% до 40%.

Він також нагадав, що 1 січня 2019 року відбудеться черговий перерахунок пенсій військовим пенсіонерам.

«Приблизно півмільйона військових пенсіонерів отримають підвищені пенсії вже з початку року», – зазначив Розенко.


Фонд держмайна «раптово» усвідомив усю проблематику навколо продажу державного пакету акцій «Центренерго» лише після гнівного посту Олега Ляшка. Це чи не перший випадок, коли слово депутата спровокувало таку миттєву реакцію державних структур. Відтак, приватні власники з російським корінням не зможуть знищити українську вугільної галузь.

Про це на своїй сторінці у Facebook написала політичний експерт Яніна Соколовська.

«Добра новина: конкурс із продажу державного пакету акцій «Центренерго» скасований», – зазначила Соколовська.

Вона підкреслила: Фонд держмайна «раптово» повідомив, що учасники торгів – ТОВ «Укрдонінвест» і Виробниче унітарне підприємство «Нафтобітумний завод» – недопущені до участі в конкурсі, тому що «надана ними документація не відповідає вимогам законодавства».

«Більше того, Фонд держмайна раптово ж усвідомив, що «кінцевим бенефіціарним власником одного з претендентів є засновник і контролер компаній, зареєстрованих на території РФ, про що учасник не повідомив в конкурсній документації», – додає Соколовська.

«Хто ж відкрив Фонду очі на життя? Як з’ясувалося, «першовідкривачем» виявився Олег Ляшко, який днем раніше розмістив у Facebook гучний пост про те, що приватизація «Центренерго» – це крах для державних шахт, безробіття для гірників, у тому числі Західної України, і робота на кишеню російських олігархів», – розповіла експерт.

Вона зауважила: «як не дивно», цей заклик почули з першого звуку.

«Можливо, це пов’язано з тим, що саме радикали Ляшка раніше продемонстрували свою наполегливість, заблокувавши спробу провести через Верховну раду військовий стан на 60 днів по всій території України. Мабуть, ця заслуга радикалів настільки запам’яталася, що тема «Центренерго» була тимчасово знята з порядку денного через формальні причини, але з політичним підтекстом», – вважає Соколовська.

За її словами, це чи не перший випадок, коли слово депутата «спровокувало таку блискавичну реакцію українських виконавчих структур».

«Мабуть, вони починають розуміти, що хоч справжніх сміливців мало, та вони наполегливі і домагаються результатів. Не знаю, чи усвідомлюють шахтарі Львівщини, хто зберіг для них дохід і робочі місця, але в будь-якому випадку, справу державного значення виконано – приватні власники з російським корінням не зможуть знищити українську вугільної галузь. Сподіваюсь, що буде виконаний і другий пункт вимог Ляшка – обов’язкова закупівля вугілля на українських державних, а не на приватних шахтах. Тим більше, що за ціною вони не постоять», – підкреслила політексперт.

Як повідомлялось, вчора Олег Ляшко заявив, що приватизація «Центренерго» поставить хрест на розвитку шахт Львівсько-Волинського басейну. Мовляв, після цього державні шахти опиняться на межі закриття, адже втратять ринок збуту


Дефіцит Пенсійного фонду було зумовлено зменшенням ЄСВ до 22%. Його зменшили удвічі. Як наслідок – різко зменшився загальний обсяг надходжень грошей у Пенсійний фонд.

Про це в ефірі програми «Перші про головне. Коментарі» на телеканалі ZIK заявив виконавчий директор ГО «Економічний дискусійний клуб» Олег Пендзин.

«Якщо зараз ми проаналізуємо дефіцит Пенсійного фонду, хочу нагадати, що це було зумовлено зменшенням ЄСВ до 22%. Тобто його зменшили у два рази.

Як наслідок – різко зменшився загальний обсяг надходжень грошей у Пенсійний фонд. Більше навантаження «лягло» на бюджет», – розповів гість програми.

Олег Пендзин додав, що на кінець 2018-го року дефіцит Пенсійного фонду становить 149,3 млрд грн., а наступного року він становитиме 169,7 млрд грн.  

«І це пов’язано з тим, що з 2019-го року починається індексація пенсій щодо формули, яка була закладена в закон 2017-го року», – зазначив експерт.

Як відомо, Центр соціально-економічних досліджень (CASE) повідомляє, що дефіцит Пенсійного фонду 2013 року становив 22 млрд грн, 2014-го – 15,6 млрд грн, 2015-го – 94,8 млрд грн, 2016-го – 142,5 млрд грн, 2017-го – 141 млрд грн, станом на 2018-й, згідно з держбюджетом, дефіцит становитиме 139,3 млрд грн.

Міністр соціальної політики України Андрій Рева заявив, що дефіцит Пенсійного фонду планується ліквідувати протягом 7-10 років


У незаконно виведених з ринку банків з’явилася перспектива повернутися
Народні депутати України спільно з асоціаціями вкладників, ліквідація яких успішно оскаржена в суді, будуть розробляти механізм повернення фінансових установ на ринок.

Про це заявив член комітету ВРУ з питань запобігання та протидії корупції Ігор Луценко, повідомляє УНІАН.

За словами Ігоря Луценка, законопроект буде направлений на збереження вартості активів після незаконного рішення регулятора про виведення банку з ринку.

На його думку, застаріле банківське законодавство заважає захисту інтересів вкладників банків, які не підпадають під гарантовані державою виплати депозитів до 200 тис. грн. Тому необхідно внести зміни, які б сприяли посиленню захисту прав клієнтів банків, які були незаконно виведені з ринку Нацбанком. Для розробки відповідного законопроекту планується створити робочу групу з членів різних комітетів.

«Ми виявилися не готові до того «банкопаду», який влаштував Нацбанк, і зараз будемо змінювати законодавство. Необхідно ввести чітку градацію: якщо було прийнято незаконне рішення про виведення банку з ринку, хто і за що буде нести відповідальність. Зараз мова не йде про компенсацію – недоотриманого прибутку банку, а про те, щоб вкладники знали, кому вони можуть пред’явити претензії за те, що вони втратили (в результаті визнаних судом незаконних дій НБУ). Це завдання мінімум. Потрібен алгоритм щодо захисту вкладників», – повідомив Ігор Луценко.

За його словами, новий законопроект буде направлений на збереження вартості активів після незаконного рішення регулятора про виведення банку з ринку.

«Власники банку зацікавлені працювати зі своїм кредитним портфелем, щоб зберегти свою ділову репутацію, розраховуючись з вкладниками. Ми впевнені, що власники – більш ефективні розпорядники боргового портфеля, ніж Фонд гарантування вкладів фізичних осіб, який, до речі, неконституційний апріорі», – вважає Ігор Луценко.

У свою чергу, голова ГО «Національне благо України» Максим Гарус повідомив, що перший варіант законодавчих змін вже напрацьовано.

Згідно з проектом закону, протягом 60 днів після відміни судом постанови НБУ про визнання банку неплатоспроможним (або про відкликання ліцензії) і після повернення ліцензії банку, такий банк і НБУ повинні скласти і затвердити план відновлення функціонування банку. Цей план затверджується наглядовою радою банку і Нацбанком.

«План повинен передбачати певний режим для банку на термін не менше 12 місяців. Також план повинен містити систему заходів щодо збільшення капіталу банку до необхідного рівня з метою відновлення його ліквідності. У нас є пропозиції щодо основних принципів плану, наприклад, мораторій на задоволення вимог кредиторів за вкладами і коштами на поточних рахунках на 6 місяців. А для банку – податкові канікули», – повідомив Максим Гарус.

Експерт підкреслив, що якщо у акціонера є прозорі наміри відновити діяльність банку, то вкрай необхідно надати йому таку можливість.

«Тим більше, що НБУ не завжди приймає правомірні рішення по неплатоспроможності банків», – резюмував Максим Гарус.

Нагадаємо, Фонд гарантування вкладів продовжив ліквідацію трьох банків. Термін ліквідації банку «Національні інвестиції» продовжено до 2 грудня 2019 року, банку «Золоті ворота» до 4 грудня, а банку «Велес» – до 10 грудня.


Наступного тижня Укрзалізниця запустить новий потяг Львів-Перемишль
З 20 грудня «Укрзалізниця» запускає новий поїзд № 90/89 Львів – Перемишль.

Як повідомляють на сайті компанії, поїзд курсуватиме цілий рік у дні підвищеного пасажиропотоку та розпочне перевозити пасажирів уже під час цьогорічних святкових перевезень – з 20 грудня по 7 січня.

Поїзд № 89 вирушатиме з Перемишля о 10:15 та прибуватиме до Львова о 13:45. Зі Львова поїзд відправлятиметься о 16:00 та прибуватиме до Перемишля о 17:46. Час прямування поїзда становитиме близько 2,5 години.

Поїзд матиме 6 купейних вагонів з місцями для сидіння другого класу. Вартість проїзду – близько 253 грн.

Нагадаємо, для перевезень пасажирів у новорічно-різдвяний період Укрзалізниця вже запропонувала пасажирам майже 120 тис. місць у графікових потягах. Ще понад 20 тис. місць буде відкрито для продажу в додаткових. Більшість їх призначено саме на захід країни: до Ужгорода, Львова, Чернівців та Івано-Франківська.


На Львівській митниці повернуто першу грошову заставу за ввезення авто транзитом
На Львівській митниці громадянину повернуто понад 90 тис. грн застави за ввезення авто в режимі транзиту територією України. Це перший випадок повернення застави з моменту вступу у дію нових законів.

Про це повідомили в ГУ ДФС у Львівській області.

Як повідомляється, громадянин України 01.12.2018 уніс грошову заставу в сумі 92 тис. грн за ввезення транспортного засобу «БМВ» 1999 р.в. під час перетину кордону в пункті пропуску «Нові Яриловичі» (Чернігівська митниця ДФС). Сума коштів, унесена як грошова застава, еквівалентна сумі передбачених законодавством податків і зборів, що сплачуються при митному оформленні товарів у вільний обіг на території України.

10.12.2018 він виїхав за межі України в пункті пропуску «Рава-Руська – Гребенне» Львівської митниці ДФС. За його заявою 12.12.2018 кошти було перераховано на його банківську картку. Про отримання грошей громадянин повідомив митницю.

Як відомо, у зв’язку зі змінами, внесеними до Митного кодексу України, для громадян-резидентів встановлено нові умови ввезення транспортних засобів. Зокрема громадяни-резиденти, які не перебувають на консульському обліку, при переміщенні транспортного засобу на іноземній реєстрації в режимі транзиту сплачують грошову заставу в розмірі митних платежів, що підлягають сплаті при ввезенні таких автомобілів на митну територію України з метою вільного обігу.


















_
Ціни на пальне пішли вниз. Але ду-у-уже повільноАНАЛІТИКА13.12.2019 18:49
Слідом за зменшенням оптових цін на нафтопродукти вартість палива почали знижувати і роздрібні мережі. Тим часом автогаз навпаки дорожчає 
Зниження світових цін на нафту і зміцнення національної валюти нарешті позначилися й на доволі специфічному українському ринку нафтопродуктів, який, зазвичай, вельми жваво реагує на негативні кон’юнктурні зміни і “не помічає” позитивних... Цифри на інформаційних стелах вітчизняних автозаправних станцій почали зменшуватися. З одного боку, приємно, що хоча б фактично через півроку після початку стрімкої ревальвації гривні це позитивно позначилося на наших автомобілістах і, маємо надію, зрештою вплине й на собівартість промислової та продовольчої продукції – як імпортної, так і вітчизняної (адже її перевезення стане дешевшим). Водночас експерти вважають, що зниження мало б бути набагато “сміливішим” і початися ще кілька місяців тому. Бо наразі склалася ситуація, коли українці змушені платити за паливо набагато більше, аніж найближчі – зокрема, і деякі європейські – сусіди. Майже стільки ж, як споживачі у Німеччині. Це при їхніх-то і наших доходах! Не додає оптимізму і ситуація на внутрішньому ринку автомобільного газу. Подекуди його вартість вже наближається до 14 гривень за літр. Не рекордні 16, як у жовтні 2018-го, та все ж – і не 10-11, як минулої зими...

Вітаємо! “Крига” бензинових цін “скресла”. Чи надовго?

“Приємні” зміни на стелах українських АЗС водії почали помічати із минулого четверга, 5 грудня. Щоправда, більшість мереж знижують вартість пального доволі обережно – на кілька копійок щодоби. Таким чином, за тиждень вартість літра палива у найдорожчих “преміальних” мережах – OKKO, WOG і SOCAR знизилася у середньому на 80 копійок за літр. Водночас бензин і дизпаливо на цих заправках усе ще коштують набагато більше, аніж у середньому по країні. На кінець тижня маємо такі середні показники: бензин А-92 – 27 гривень 44 копійки, А-95 – 28,47, А-95+ – 29,73, ДП – 27,90.

1. Що маємо?

За даними “Консалтингової групи А-95”, напередодні ціни у згаданих уже мережах ОККО і WOG знизилися на 20-30 копійок. Тож нині бензин А-92 коштує там 28,99, А-95 – 29,99, А-95+ – 30,99, ДП – 28,99. А паливо на заправних станціях у мережах Shell і UPG подешевшало на 40 – 50 копійок за літр. Найменше ж бензин А-92 коштує у мережах Marshal (рівно 24 гривні), Mango (24,89) та БРСМ-Нафта (25,03).

Те саме стосується і А-95: Marshal – 25,00, Mango – 25,89, БРСМ-Нафта – 26,03.

Найнижча вартість бензину А-95+ у мережах Motto (26,58) та БРСМ-Нафта (27,92).

Дизпалива – Marshal (23,90), Mango (24,39), БРСМ-Нафта (24,74) і Motto (24,75).

Найбільші ж цінники у мережі SOCAR: 29,49 за літр бензину А-92, 30,99 – А-95, 31,99 – А95+, 29,49 – дизпалива.

2. Що сталося?

Вочевидь, не в останню чергу до зниження роздрібної вартості нафтопродуктів власників АЗС спонукали нещодавно затверджені Антимонопольним комітетом України рекомендації для низки брендів із продажу високооктанового бензину й дизпалива. Мова, зокрема, про цінову політику компаній: "ВЕСТ ПЕТРОЛ МАРКЕТ" (бренд WOG), "ОККО-РІТЕЙЛ" (бренд ОККО), "УКРНАФТА" (бренд UKRNAFTA), "АМІК Україна" (бренд AMIC Energy), "Альянс Холдинг" ( бренд SHELL), "Сокар ПЕТРОЛЕУМ" (бренд SOCAR), "Укрпалетсистем" (бренд UPG) і "Глуск Рітейл" (бренд GLUSCO).

Проаналізувавши ринок за червень – листопад, у комітеті з’ясували, що середні ціни великого опту на бензини марки А-95 і дизпаливо за цей час знизилися майже на 20%, а роздрібні ціни – лише на 5-5,6%. Гривня ж за цей період зміцнилася на 12%. Однак ціни на АЗС WOG, ОККО і UKRNAFTA і деяких інших мереж залишалися практично незмінними. Тож АМКУ відвів їх власникам 10 днів, щоб відреагувати на рекомендації.

Андрій Герус
Андрій Герус
Публічно просив власників автозаправних мереж знизити ціни і голова парламентського комітету з питань енергетики Андрій Герус. Зокрема, у Фейсбук він написав: “Аналіз націнки (маржі), яка добряче зросла за останні декілька тижнів, показує, що нині є всі підстави для зниження цін. Сподіваюся, такі очевидні та безспірні аргументи будуть сприйняті, і мережі АЗС “групи Приват”, ОККО, WOG, Shell, Socar, БРСМ, KLO та інші знизять роздрібні ціни”.

 Більшість користувачів соцмережі, котрі прокоментували цю публікацію, підтримали Геруса, висловлюючи здивування, чому продавці пального так мляво реагують на зміцнення гривні і зниження гуртових цін. Хоча дехто і не здивований: незважаючи на видимість конкуренції на вітчизняному ринку нафтопродуктів (кілька десятків загальнонаціональних мереж і чимало регіональних та “місцевих” станцій), він все ще залежний від монополістів-гуртовиків і від великих роздрібних гравців – більшість АЗС сконцентровано у руках 3-4 груп. Тому, як наголошують коментатори, у перерахунку на євро ціни на пальне в Україні уже наблизилися до німецьких. На тамтешніх заправках вартість бензину коливається від 1 євро 20 центів до 1 євро 50-и. У нас же 95-й в середньому коштує 1 євро 10 центів. А найдорожчий преміальний А-95+ – 1 євро 22 центи. При цьому якість пального в Німеччині набагато вища. Тож у перерахунку на кілометраж українці уже, вочевидь, платять більше (і це навіть якщо не брати до уваги швидшу зношеність двигуна і паливної системи)!

До речі, середньосвітова ціна бензину нині ледь перевищує 1 долар (менше 24 гривень у перерахунку). У Білорусі – 81 цент (приблизно 19 гривень), в Росії – 73 (17) , Молдові – 94 (22 гривні). У США користувачі у середньому платять за літр бензину 79 центів (18 гривень 60 копійок). Звісно ж, ми не можемо похвалитися такими власними запасами нафти, як РФ чи Сполучені Штати, або пільгами, які Кремль надає Білорусі. Але ж не назвеш нафтовидобувними гігантами і Молдову, Грузію (бензин А-95 коштує приблизно 19 гривень), Польщу й Литву, яких ми також уже “наздогнали”. Звісно ж, не за якістю пального, а за ціною...

Сергій Куюн
Сергій Куюн
Одна із причин такої ситуації – те, що власники наших АЗС вирішили скористатися моментом і заплющити очі на ревальвацію гривні та, відповідно, на зменшення своїх витрат на придбання і постачання пального. Завдяки цьому маржинальність (рівень прибутку) роздрібних продажів, за даними директора групи А-95 Сергія Куюна, вперше повернулася до рівня докризового 2013 року.

А міністр економіки Тимофій Милованов навіть підрахував, що за рік маржа продавців бензину зросла з 8 до 21%. Про це він повідомив у Фейсбук.

"Статистика дня і проблема тижня, а можливо і місяця. Маржа продавців бензину А-95 зросла за рік з 8% до майже 21%. На мою думку, це забагато. Курс посилюється, інфляція зменшується, а ціни на пальне не падають", – написав він. Додавши що міністерство вивчає ситуацію і надалі вживатиме усіх дозволених законодавством заходів для того, аби унормувати ситуацію і зробити пальне доступнішим для українців.

3. Що буде?

Експерти прогнозувати не беруться. З одного боку, тенденція до незначного зниження вартості пального на наших АЗС упродовж найближчих тижнів збережеться. З іншого – складно спрогнозувати, як у більш віддаленій перспективі “поводитиметься” національна валюта. А також, якою буде ситуація на світовому нафтовому ринку. Адже він останнім часом пережив кілька подій, що можуть призвести до цінових збурень. Приміром, цими днями нафта (із постачанням у лютому) дорожчає на тлі позитивних прогнозів Федерального резерву США. Ще кілька доларів за барель додала інформація про часткове завершення торговельної війни між США й КНР і відмову Сполучених Штатів від впровадження з 15 грудня нових мит на китайську продукцію. У п’ятницю лютневі ф’ючерси торгувалися на рівні $65 за барель. Тоді як нафта, що постачатиметься у січні, коштувала $59.

А ось “автогазові” перспективи узагалі не радують

Тим часом в Україні пішли вгору ціни на автогаз. Незважаючи на те, що більшість цього ресурсу (77%) ми теж імпортуємо. Відповідно, вартість його закупівель у гривні мала б знижуватися. Натомість автогаз за останні тижні подорожчав аж на гривню (а у деяких мережах і більше) за літр. Тож нині середня роздрібна вартість скрапленого газу на українських АЗС становить 12 гривень 53 копійки. У “преміальних” же мережах перевищує 13 і поступово наближається до 14 гривень.

Одна із причин, на думку експертів, – суттєве скорочення обсягів власного виробництва автогазу (Кременчуцьким НПЗ, структурами "Укрнафти" і "Укргазвидобування"). А вплив на ринок невеликих приватних видобувних компаній, які натомість нарощують виробництво, усе ще мізерний. Поки що не вдалося реалізувати й амбітні плани деяких гравців щодо будівництва нових потужностей із виробництва автогазу.

Ще одна проблема – дефіцит резервуарів для зберігання цього виду пального. Тоді його можна було б закуповувати більшими партіями (зокрема, із постачанням морськими шляхами), що б позитивно позначилося на транспортних витратах і остаточній ціні. Бо, з-поміж іншого, мінімізувало б так званий “спекулятивний чинник”. Адже цей ринок доволі чутливий навіть до мінімальних збоїв у постачанні, а отже – схильний до непередбачуваних цінових стрибків. Чим іноді й користуються любителі “половити рибку у каламутній воді”.

Ольга Василевська-Смаглюк
Ольга Василевська-Смаглюк
Хмизу у вогонь підкинула й новина щодо активного лобіювання групою Ігора Коломойського “Приват” зміни ставок акцизу на моторне пальне – аби зупинити зростання попиту на автогаз і зберегти “цікавість” споживачів до бензину. Депутатка від "Слуги народу" Ольга Василевська-Смаглюк при підготовці до другого читання законопроєкту щодо зміни акцизного податку (№2317) запропонувала зрівняти розмір акцизу на скраплений газ і на бензин. Встановивши його на рівні €139,5 (за нинішнім курсом – 3660 гривень) за 1 тисячу літрів. Парламентарій при цьому пропонувала суттєво знизити акциз на бензин (із нинішніх € 213,5), а на автогаз – навпаки в рази збільшити (із € 52 до € 139,5 за тисячу літрів).

Тож рахуємо: (139,5-52) × 26, 24 (курс євро на п’ятницю) = 2296.

Такий “доважок” “автоматично” збільшує вартість газу на 2 гривні 30 копійок за літр! Тобто, уже за нинішнього курсу ціна літра скрапленого газу могла б сягнути 16 гривень (це – рекордний для України показник, який був зафіксований у жовтні минулого року). А якщо курс євро підвищиться – запросто могли б отримати новий ціновий рекорд. Як-то кажуть, на рівному місці. При цьому, як свідчить практика, власники найбільших АЗС могли змовитися і “не зреагувати” на зниження акцизу на бензин. Таким чином, споживачі й тут нічого б не виграли. А маржа роздрібних торговців могла зрости із 21 до усіх 40%!

На щастя, на засіданні 12 грудня народні обранці не підтримали згадану правку. “За” – лише 145 голосів. Але ж де гарантія, що подібні зміни не спробують “проштовхнути” через якийсь інший закон – може, навіть, зовсім “далекий” від фінансів і енергетики? Пильнуймо.

США запевнили, що санкціям проти "Північного потоку-2" бути
15:18, 14 грудня Читать новость на русском
3
Україна закликала США запровадити санкції проти "Північного потоку-2"
Україна закликала США запровадити санкції проти "Північного потоку-2" / hromadske.ua
Найкращий Telegram-канал про події в Україні
ЧИТАТИ
Україна закликала США якнайшвидше запровадити санкції проти компаній, що беруть участь у будівництві газопроводу в обхід України "Північний потік-2".

Віцепрем'єр-міністр України Дмитро Кулеба під час візиту до Вашингтону заявив, що тут ідеться не про Україну, а про щось більше, повідомляє пресслужба урядовця.

Важливо: Санкції США проти "Північного потоку-2": чому від цього виграє Україна

Йдеться про стратегічну рівновагу в Європі. Мова йде про енергетичну безпеку в Європі,
– наголосив Кулеба.

Український політик закликав Сенат США та президента Дональда Трампа підтримати ухвалені раніше Палатою представників санкції проти компаній, причетних до спорудження газогону "Північний потік-2".

США запевнили, що впроваджуватимуть санкції проти компаній, які прокладають трубу "Північного потоку-2", якщо вони самостійно не припинятимуть підсанкційну діяльність.

Напередодні Дональд Трамп заявляв, що готовий підписати "негайно історичний оборонний бюджет".

Що відомо про візит Кулеби до США
Віцепрем'єр-міністр України Дмитро Кулеба – перший високопоставлений представник Києва, прийнятий у Вашингтоні з часу початку президентства Володимира Зеленського.

Загалом під час візиту до Вашингтона 11-13 грудня Кулеба висловив надію на "справедливе" ставлення адміністрації США до нинішнього українського уряду.

На що поширюються санкції США проти "Північного потоку-2"
:
на судна, причетні до прокладання труб на глибині 100 футів (приблизно 30 метрів) нижче від рівня моря;
іноземних осіб, які продавали чи здавали в оренду ці судна.
Таке рішення США завдасть серйозного удару по трубопроводах. Річ у тім, що Росія не має відповідної техніки для прокладання труб на глибині понад 30 метрів і змушена купувати послуги іноземних судновласників. А вони тепер замисляться, чи буде доцільно ризикувати бізнес-інтересами у США.

До речі: Хороші новини зі США: Гончарук прокоментував санкції проти "Північного потоку-2"

Запровадження санкцій проти компаній, які беруть участь у будівництві "Північного потоку-2", можуть відтермінувати його завершення на 5 років.

Важливо! Загалом російський трубопровід "Північний потік-2" має пролягати через води Росії, Фінляндії, Швеції, Німеччини та Данії. Польща та країни Балтії намагаються заблокувати будівництво трубопроводу, адже він посилить енергетичну залежність Європи від Росії.

Потік
"Північний потік-2" на мапі

Що таке "Північний потік-2"
Проєкт магістрального газопроводу з Росії в ЄС через Балтійське море. Саме у нього російський "Газпром" хоче перенаправити більшу частину газу з ГТС України. Навіть запуск газопроводу мав збігтися із закінченням чинного контракту на транзит газу через Україну (31 грудня 2019 року), однак цього не станеться.

– Вартість проєкту – майже 10 мільярдів євро.
– Пропускна здатність "Північного потоку-2" – 55 мільярдів кубометрів газу на рік.
– Оператор "Північного потоку-2" – компанія Nord Stream 2 AG.
– Засновник і власник контрольного пакета акцій Nord Stream 2 AG – російський монополіст "Газпром".
– Партнери – французька Engie, австрійська OMV, британо-нідерландська Royal Dutch Shell, німецькі Uniper і Wintershall.
Передплачувати газети та журнали можна онлайн: Укрпошта запустила новий сервіс
16:03, 13 грудня 
1
Газети та журнали можна передплачувати онлайн
Газети та журнали можна передплачувати онлайн / buknews.com.ua
Новини українською в нашому Telegram-каналі
ЧИТАТИ
Укрпошта запустила тестову версію сервісу з онлайн-передплати газет та журналів. Українці зможуть обрати будь-яке українське або іноземне видання, а також передплатити електронні версії газет та журналів.

Про нову можливість повідомили в Міністерстві інфраструктури.

Читайте також: Укрзалізниця планує продавати квитки зі знижкою під час раннього замовлення: деталі

Передплату можна здійснити на оновленому сайті Укрпошти, не виходячи з дому чи офісу у зручний час. Процес замовлення й оплати займе 3-5 хвилин.

В Укрпошті заявляють, що сервіс є не лише сучасним способом оформлення видань, а й спрямований на підтримку друкованих медіа.

Сподіваємося, що це дозволить збільшити кількість передплати, а прихильники використання онлайн послуг скористаються новим сервісом,
– відзначив гендиректор Укрпошти Ігор Смілянський.

Що відомо про онлайн-передплату
Каталоги формують понад 3 тисячі газет і журналів (2 тисячі 252 – українські, 814 – видань іноземних країн).
Видання можна знайти та обрати за назвою, передплатним індексом, тематикою.
На сторінці видання розміщена інформація про мову видання, періодичність виходу, мінімальний термін передплати.
Клієнт може оплатити замовлення платіжною карткою без сплати додаткової комісії.
Щоб зробити замовлення, слід зайти на сайт Укрпошти, обрати потрібне видання за назвою, передплатним індексом чи тематикою. 

Раніше в Укрпошті заявили про зростання вартості доставки пенсій. Уряд ухвалив рішення підвищити тариф вперше за останні 15 років. Відтепер у місті він становить 1,15% від суми виплати, у селі та селищі міського типу – 2,3%.
У Сенаті США розглянуть "пекельні санкції" проти РФ наступного тижня
НЕДІЛЯ, 15 ГРУДНЯ 2019, 14:48
00 0


Панель Сенату Сполучених Штатів обговорить законопроєкт про санкції проти Росії на наступному засіданні з питань бізнесу 18 грудня.

Про це повідомляє "Європейська правда" з посиланням на "Радіо "Свобода".

На цьому засіданні комітет має розглянути "Закон про захист американської безпеки від агресії Кремля", в оригіналі – "Defending American Security from Kremlin Aggression Act" (DASKA). Сенатор-республіканець Ліндсі Ґрем раніше назвав цей документ "пекельними санкціями".

Планується, що цей двопартійний законопроєкт запровадить санкції проти Росії за її втручання у демократичні процеси за кордоном, а також за її "ворожі" дії в Сирії та агресію проти України.

Санкції будуть спрямовані на державний борг Росії, банки, які підтримують спроби Кремля "підважити демократичні інституції в інших країнах", російські проєкти, пов’язані з продажем зрідженого природного газу за кордон, кіберсектор Росії та на осіб, наближених до її президента Владіміра Путіна.

Документ також передбачає створення Офісу кіберпростору та цифрової економіки в структурі Державного департаменту.

Раніше співавтор законопроєкту, сенатор-демократ Боб Менендез анонсував, що цей новий орган "очолить дипломатичні зусилля, пов’язані з міжнародною кіберзлочинністю, доступом до Інтернету, Інтернет-свободою, цифровою економікою, кіберзлочинністю, засобами стримування та реакцією на кіберзагрози".

11 грудня Комітет із міжнародних відносин відклав розгляд цього законопроєкту, хоча ухвалив два пов’язані з ним документи.
Китай погодив першу фазу торгової угоди з США
НЕДІЛЯ, 15 ГРУДНЯ 2019, 13:26
6 ПЕРЕГЛЯДІВ 2


У Мінкомерції КНР повідомили, що узгодили з США текст першої фази двосторонньої торговельної угоди, що передбачає поетапне скасування американських мит на китайські товари.

Про це повідомляє "Інтерфакс-Україна".

Згідно з досягнутими домовленостями, Китай, в свою чергу збільшить імпорт з США, а також з ряду інших країн, пише Bloomberg.

Агентство пояснює, що досягнута угода складається з дев'яти пунктів. У них йдеться про спірні питання, що стосуються таких тем, як захист інтелектуальної власності, сільгосппродукція, фінанси, спірні питання, пов'язані з валютою, траспарентність.

Також фігурує питання про нарощування торгівлі між сторонами і принципи вирішення спорів в сфері торгівлі.

США і КНР при цьому погодилися якнайшвидше завершити рішення решти проблемних питань: мова йде, наприклад, про юридичну експертизу тексту і про його переклад. Після цього угоду буде підписано представниками США і Китаю.

Як повідомляла The Wall Street Journal з посиланням на інформовані джерела, американська сторона запропонувала Пекіну знизити вдвічі діючі мита на товари китайського експорту загальним обсягом близько 360 млрд доларів на рік, а також скасувати новий раунд мит, вступ в силу якого заплановано на 15 грудня.

Трамп заявив в четвер, що Вашингтон і Пекін наближаються до укладення торговельної угоди.

"Ми дуже близькі до великої операції з Китаєм. Вони цього хочуть, і ми теж!", - написав Трамп в своєму акаунті в Twitter.

Пропозиція Штатів про зниження діючих мит на китайські товари була зроблена в останні приблизно п'ять днів в рамках триваючих торгових переговорів, відзначають джерела.

За їх словами, у відповідь США вимагають від Китаю взяти на себе чіткі зобов'язання щодо закупівлі великих обсягів американської сільгосппродукції та інших товарів, а також зобов'язання щодо захисту прав американських компаній на інтелектуальну власність і розширення доступу до ринку фінансових послуг КНР.
Білорусь знайшла заміну російським кредитам
НЕДІЛЯ, 15 ГРУДНЯ 2019, 12:21
1987 ПЕРЕГЛЯДІВ 10


Президент Білорусі Олександр Лукашенко схвалив отримання в 2019 році термінового кредиту від Китаю на суму 3,5 млрд юанів (близько 501 млн доларів).

Про це пише "Комерсант".

Згідно з указом білоруського президента, Білорусь бере кредит для погашення і обслуговування держборгу, підтримки своїх золотовалютних резервів, а також для сприяння розвитку двосторонньої торгівлі з КНР.

Лукашенко доручив білоруському Мінфіну підписати необхідну для отримання кредиту угоду.

На початку року Білорусь попросила у Росії виділити новий кредит в 600 млн доларів, щоб рефінансувати зобов'язання, які країна повинна погасити в 2019 році.

Загальний борг Мінська перед Москвою досягає 7,6 млрд доларів. У Кремлі заявили, що питання знаходиться "в опрацюванні".

У жовтні Мінфін Білорусі заявив, що не розраховує на отримання кредиту і не веде переговорів щодо цього питання. Замість цього, як зазначили в міністерстві, Мінськ вирішив взяти кредит у Пекіна.

Передбачається, що невиконання Китаєм будь-яких із зобов'язань в рамках першого етапу потенційної угоди призведе до підвищення мит до колишніх рівнів, кажуть джерела.

Команди переговірників від США і КНР провели кілька раундів торгових переговорів з жовтня, і обидві сторони неодноразово підтверджували, що розраховують на укладення угоди.

Вони заохочують країни НАТО диверсифікувати джерела енергії, щоб відмовитися від російських газу й нафти, а також забезпечити фінансування в 1 мільярд доларів для проєктів інфраструктури (таких як термінали для зрідженого газу), які мають допомогти країнам Центральної та Східної Європи досягти цієї мети.
Найбільшу за рік контрабанду бурштину виявили на кордоні з Польщею
НЕДІЛЯ, 15 ГРУДНЯ 2019, 11:39
00 0


Прикордонна служба Польщі конфіскувала у двох українців партію бурштину вагою в 103 кг на суму близько 50 тисяч євро, яку намагались переправити через кордон.

Джерело: DW з посиланням на прикордонну службу Польщі

Деталі: Окрім бурштину, зловмисники також везли до Євросоюзу 4 тисячі пачок цигарок, що оцінюється на 13 тисяч євро.

Як повідомляється, інцидент трапився на польсько-українському кордоні в Люблінському воєводстві. Українці переправили товари на польський берег річки Західний Буг. 

Після затримання прикордонники Польщі передали чоловіків українським колегам.

Конфіскована партія бурштину, за словами польських прикордонників, є найбільшою за рік.

Кабінет міністрів знижує тарифи, а це один з показників ефективності уряду, – соціолог
17:54, сьогодні 150Читать новость на русском
 
Олексій Боровський
Олексій Боровський
Кабінет міністрів чи не вперше знижує тарифи, а це один з критеріїв за яким суспільство буде оцінювати діяльність влади.

Про це в ефірі телеканалу "ZIK" розповів кандидат соціологічних наук, директор соціологічної компанії "Сітаргет" Олексій Боровський.

Чи не вперше уряд дійсно знижує тарифи, я маю на увазі тарифи на сектор ЖКГ, на газ, за опалення, за такою тенденцією, не повинно цікавити хто і скільки заробляє. Чи є конкретний результат? Чи результати стосуються конкретно громадянина? Це і буде показником успішної діяльності,
– повідомив експерт.

Таку думку Олексій Боровський висловив, коментуючи суспільну дискусію про підвищення заробітних плат посадовцям та державним службовцям. Соціолог вважає, що критерієм діяльності державних діячів та інституцій мають бути конкретні результати. Для уряду це не тільки макроекономічні показники, які турбують великі сектори економіки, а й показники, що стосуються конкретних людей, зокрема зниження тарифів.

Експерт вважає що саме за цими критеріями суспільство буде робити висновки щодо діяльності влади після Нового року.

"Зокрема, ми повинні враховувати що весь рік у нас був роком очікувань. Тобто, громадяни дійсно висловлювали довіру, ми фіксували рекордні показники довіри до окремих державних діячів. Я навіть скажу, що на Новий рік ми вийдемо с певними уявленнями, а що ж зробили політики з такими зарплатами? І тут вже будемо дивиться на результати діяльності конкретної особи. Я думаю, що з приводу діяльності тих, хто займає вищі посади в уряді країни будуть дивитися на показники в окремих секторах економіки, в тарифах, в платіжках, врешті решт, на прожитковий рівень усіх нас", – підкреслив експерт.

Для відновлення Донбасу створено спеціальний фонд — Зеленський
СУБОТА, 15 ЛЮТОГО 2020, 16:52
927 ПЕРЕГЛЯДІВ 16


 
ДЖЕРЕЛО: DW
Президент Володимир Зеленський заявив, що для відновлення інфраструктури Донбасу створено фонд світового рівня.

Про це повідомляє прес-служба президента.

Зеленський зазначив, фонд поєднуєватиме в собі два "вікна". Перше – для міжнародних партнерів, організацій та фундацій. Друге – для українського фонду, який залучатиме кошти приватного сектору та індивідуальних донорів.

За словами президента, основними пріоритетами фонду є великі інфраструктурні проекти, робота з місцевим бізнесом та його доступне кредитування, турбота про найменш захищені верстви населення, подолання наслідків війни.

"Вперше такий фонд адмініструється спільно Світовим банком, Офісом Президента та урядом України", – наголосив Володимир Зеленський.

Крім того, як зазначив президент, в Україні планується створити Міністерство з питань реінтеграції та відновлення Донбасу.

"Закликаю наших міжнародних партнерів долучатися й разом зі мною почати фандрайзинг для відновлення та реінтеграції Донбасу", – резюмував він.

Нагадаємо:

Український бізнесмен, власник групи DCH Олександр Ярославський заявляв, що готовий інвестувати 100 млн доларів у будівництво нового Донецького аеропорту після завершення процесу реінтеграції окупованих територій Донбасу в Україні.

Міністр економіки Тимофій Милованов оприлюднив статистику щодо втрат української економіки від агресії РФ та оцінку залишкової вартості об'єктів нерухомого держмайна на непідконтрольних територіях Донбасу та в анексованому Криму.

За його словами втрати української економіки від агресії РФ становлять від 50 до 150 мільярдів доларів.