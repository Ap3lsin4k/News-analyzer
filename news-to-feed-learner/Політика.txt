Отримання Україною томосу буде певним сигналом для усього світу, що українці мають повноцінну православну церкву у своїй державі.

Про це в ефірі програми «Перші про головне. Коментарі» на телеканалі ZIK заявив міський голова Винників, колишній секретар Львівської міськради Володимир Квурт.

Гість програми зазначив, що більшість галичан сьогодні вітають формування автокефальної помісної Української православної церкви.

«Вони вітають отримання УПЦ томосу. Попри те, що більшість людей на Галичині є католиками, вони ставляться до цього спокійно. Тому це є шансом для об’єднання усіх церков в Україні», – підкреслив Володимир Квурт.

Водночас він додав, що цей шлях є непростий. Квурт переконаний, що Україна зможе його пройти.

«Я сподіваюся, що не тільки Західна, а й Східна Україна, та й, зрештою, увесь народ України не потребує посередників з Богом. Ми маємо право молитися рідною мовою до Бога, і якихось посередницьких установ ми не потребуємо», – заявив міський голова Винників.

Також Володимир Квурт наголосив, що отримання Україною томосу буде певним сигналом для усього світу, що українці мають повноцінну православну церкву у своїй державі. 

Нагадаємо, речник УПЦ Київського патріархату архієпископ Євстратій (Зоря) заявив, що томос про автокефалію майбутньому голові помісної православної церкви в Україні вручить Вселенський патріарх у Константинополі 6 січня 2019 року. 



Під час Вселенського собору, який відбувся в Україні ще 1991-го року, прямо говорилося про те, що незалежна церква у незалежній державі є канонічно виправданою й історично неминучою. І під цим рішенням тоді підписався нинішній очільник УПЦ МП Онуфрій.

Про це в ефірі програми «Перші про головне. Коментарі» на телеканалі ZIK заявив народний депутат України кількох попередніх скликань Іван Заєць.

Іван Заєць зауважив, що у 38 правилі Вселенського собору йдеться про те, що устрій церковних справ повинен відповідати політичним і громадським формам.

«А якщо ми згадаємо те, коли надавалася автокефалія Грузинській церкві у 1943-му році, то там прямо сказано про те, що незалежні держи повинні мати автокефальні церкви.

Тому в плані канонічності тут немає взагалі предмету дискусії. Щодо питання права віросповідання, тут теж немає ніяких питань.

Тому давайте говорити відверто, що той, хто заперечує можливість створення Української помісної православної церкви, то він займається антиукраїнською та антидержавницькою діяльністю», – заявив гість програми.

Іван Заєць каже, що зараз автокефалія УПЦ потрібна, як ніколи. Він також звернув увагу на те, що під час Вселенського собору, який відбувся в Україні ще 1991-го року, прямо говорилося, що незалежна церква в незалежній державі є канонічно виправданою та історично неминучою.

«І під цим рішенням тоді підписався нинішній очільник УПЦ МП Онуфрій. Тому давайте не робити стрибків зліва направо, а давайте будемо робити все послідовно», – акцентував екс-нардеп.

Нагадаємо, речник УПЦ Київського патріархату архієпископ Євстратій (Зоря) заявив, що томос про автокефалію майбутньому голові помісної православної церкви в Україні вручить Вселенський патріарх у Константинополі 6 січня 2019 року.

Заступник голови СБУ Віктор Кононенко заявив про викриття підготовки провокацій довкола Об'єднавчого собору за участі настоятеля Києво-Печерської лаври.

Кононенко підкреслив, що з втратою впливу на Україну в релігійній сфері Російська Федерація втрачає значну можливість впливати на ситуацію в країні загалом. 


Посол України в Естонській Республіці Мар’яна Беца вручила копії вірчих грамот директору Департаменту державного протоколу МЗС Естонії Лаурі Бамбусу.

Про це повідомляє прес-служба Посольства України в Естонії.

«Під час бесіди було відзначено позитивну динаміку двостороннього політичного діалогу та обговорено інструменти протидії російській агресії», – зазначається у повідомленні.

У посольстві поінформували, що Беца висловила вдячність Естонії за незмінну міцну підтримку суверенітету та територіальної цілісності України.

Нагадаємо, Президент Петро Порошенко 13 вересня призначив речницю Міністерства закордонних справ Мар’яну Бецу послом України в Естонії.


Навіть наближення кораблів НАТО до Керченської протоки з боку Росії очевидно буде заборонятися. А у випадку, якщо виникне якийсь конфлікт і супротив, то це вже означатиме початок Третьої світової війни.

Таку думку висловив дипломат, керівник Міжнародного центру перспективних досліджень Василь Філіпчук в ефірі програми «Перші про головне. Коментарі» на телеканалі ZIK.

«Передусім, після такої заяви Президента про відкриття місії в Азовському морі потрібно уважно переглянути всі документи, щоб зрозуміти, що саме мається на увазі. Утім, на мою думку, мова йде виключно про спостереження. Адже навряд чи країни-члени НАТО підуть на те, щоб розмістити військову базу НАТО на території України, і я навіть не можу собі уявити такої ситуації», – прокоментував Василь Філіпчук.

Найвірогідніше, припускає експерт, це буде присутність кількох офіцерів зі штаб-квартири НАТО, які будуть розміщуватися в одному з приазовських міст і слідкувати за ситуацією.

«Я маю дуже великі сумніви, що кораблі НАТО можуть з’явитися в акваторії Азовського моря. Адже для цього, насамперед, потрібно денонсувати угоду по Азову, яка дозволяє Росії мати право вето на захід суден третіх країн в акваторію Азовського моря.

Але навіть після денонсації такої угоди розміщення кораблів НАТО на Азові буде означати виведення ситуації з українсько-російським протистоянням на новий рівень, і навряд чи в НАТО зараз наважаться на таке», – вважає Філіпчук.

Він також пояснив, що якщо є політичне рішення, то кораблі НАТО можуть дійдуть до Керченської протоки за три дні.

«Станом на сьогодні кораблі НАТО можуть на запрошення України з дозволу Туреччини перетнути Босфор і Дарданелли і три тижні перебувати на Чорноморській акваторії. Але якщо йдеться про Азов, то тут уже вступає в дію угода від 2003 року про статус Азовського моря. І навіть наближення кораблів НАТО до Керченської протоки з боку Росії очевидно буде заборонятися. А у випадку, якщо виникне якийсь супротив, то це вже Третя світова війна – не думаю, що НАТО наважиться на таке», – підсумував Василь Філіпчук.

Як повідомлялося, Президент України Петро Порошенко заявив, що Росія втратила весь авторитет на міжнародному рівні. Покарання за дії в Азовському морі мають бути нагальними. Адже цілеспрямованим військовим нападом РФ перетнула «червону лінію»


Вища рада правосуддя ухвалила рішення щодо суддів ліквідованих апеляційних судів
Вища рада правосуддя ухвалила рішення про переведення 5 суддів ліквідованих апеляційних судів до новостворених.

Відповідне рішення було ухвалено на засіданні в четвер, інформує прес-служба ВРП.

За результатом розгляду питання про переведення суддів ліквідованих апеляційних судів, ВРП ухвалила перевести суддів апеляційного суду Закарпатської області Тетяну Готру – на посаду судді Закарпатського апеляційного суду, апеляційного суду Житомирської області Вікторію Шевченко – на посаду судді Житомирського апеляційного суду, апеляційного суду Донецької області Юрія Мальованого – на посаду судді Донецького апеляційного суду, апеляційного суду Вінницької області Сергія Бурденюка – на посаду судді Вінницького апеляційного суду та апеляційного суду Волинської області Василя Подолюка – на посаду судді Волинського апеляційного суду.

Раніше Вища кваліфікаційна комісія суддів України своїм рішенням рекомендувала зазначених суддів для переведення до новостворених апеляційних судів в апеляційних округах.

Згідно з п. 1 ч. 2 ст. 53 закону України «Про судоустрій і статус суддів», суддю може бути переведено до іншого суду без його згоди у разі реорганізації, ліквідації або припинення роботи суду.

Відповідно до частини третьої ст. 82 цього закону переведення судді на посаду судді до іншого суду того самого або нижчого рівня може здійснюватися без конкурсу тільки у випадках реорганізації, ліквідації або припинення роботи суду, в якому такий суддя обіймає посаду судді. 



У Хмельницькому відбувся перший випуск та вручення сертифікатів соціальним перемовникам, які працюватимуть в громадах і будуть своєрідними посередниками між поліцейськими і місцевими жителями.

Про це повідомив Сектор комунікації поліції Хмельницької області, пише «Українське право».

Перемовників готували у межах проекту «Інститут соціальних перемовників», який втілювали у життя ініціатори з Головного управління Національної поліції Хмельницької області та громадської організації «АСТАР».

Усі охочі брати участь у цьому проекті подавали заявки та проходили спеціальний навчальний інтенсив, який складався з кількох модулів. Під час навчання майбутні соціальні перемовники опановували ази законодавства, майстерність комунікації та вирішення різного типу конфліктів.

У результаті успішно пройшли навчання представники 11 об’єднаних тергромад області: Баламутівської, Вовковинецької, Дунаєвецької, Летичівської, Маківської, Сатанівської, Смотрицької, Солобковецької, Старосинявської, Судилківської та Чемеровецької.

Кожен із перемовників отримав спеціальну валізу соціального перемовника, куди увійшли довідник, спеціальний яскравий жилет, ліхтар, відеокамера, обмежувальна стрічка, канцелярія та інші необхідні речі.

У громаді соціальні перемовники будуть такими собі місцевими помічниками дільничного і працюватимуть на упередження серйозних конфліктів та правопорушень.

Інститут соціальних перемовників успішно діє у більш ніж 20 країнах світу. А от в Україні Хмельницька область стала першою, де впроваджується така практика



Те, що ФСБ планує акції протесту під час проведення об’єднавчого собору, навряд чи можна назвати новиною. Новиною стала б відмова російських спецслужб від провокацій в Україні. Так само важко назвати сенсацією можливу участь у цих провокаціях намісника Лаври митрополита Павла. Сенсацією стала б інформація про відсутність тісних зв’язків російських спецслужб і Російської Православної Церкви.

Про це у своєму блозі на espreso.tv пише журналіст Віталій Портников.

«Російські спецслужби займалися провокаціями на території нашої країни практично з першого дня проголошення нашої незалежності. І це – не образ, це факт. Мало хто пам’ятає, що в день референдуму 1 грудня 1991 року з’явилася інформація про вибуховий пристрій у столичній синагозі. Мало хто пам’ятає тому, що вибуховий пристрій було виявлено. А ось якби він не був виявлений, якби він вибухнув, про це пам’ятали б усі і завжди. І аж ніяк не тільки в нашій країні. Тому що заголовки всіх світових видань 2 грудня 1991 року проголошували б «Українці проголосували за незалежність. Вибух у Київській синагозі, кількість жертв встановлюється». І все було б ясно – проголосили незалежність, щоб могли без нагляду «старшого брата» підривати синагоги і вбивати євреїв, чим вони, власне, завжди і займалися, поки їх не заспокоювали царі чи комісари», – зазначає він.

На його думку, всі провокації, які влаштовує Москва в Україні – від вбивств до пропаганди – з того ж ряду: «Тут живуть дикуни, які здатні тільки до бунту, насильства і руйнування, які не здатні домовитися між собою – немов би кажуть вони світу. Просто віддайте їх нам, це наші дикуни. Наші улюблені дикуни, мы же братья. Ми знаємо, як їх приборкувати, а ви не знаєте. Не хочете – нарікайте на себе, знову будуть вбивства і провокації. Цього разу для різноманітності вибухне у Лаврі – по-перше, не вперше, а по-друге – не все ж синагоги підривати».

Те, що у цій провокаційній кампанії може брати участь хтось зі священиків і навіть ієрархів РПЦ в Україні, – теж є цілком природним, вважає Портников.

«Ну давайте все ж дивитися правді в очі, ніяка це не українська церква, а російська. Навіть не російська, а русская, саме так вона захотіла називатися. І це не тому, що це церква російського народу, це відсилання до імперської традиції, в якій русскімі вважалися великороси, українці та білоруси. І якщо церква вважає так, то чому так не може вважати один з її ієрархів і навіть не один? І чому дивно, що для цих ієрархів Україна – це просто околиця Росії, в якій настало тимчасове помутніння. Помутніння, яке скоро закінчиться. А поки потрібно протистояти «бандерівцям», грекам, всім тим, хто зазіхає на російську церкву і «русскій мір»? Для такого світовідчуття навіть не потрібно бути агентом ФСБ. Але якщо рідні спецслужби – а для таких людей саме ці спецслужби рідні – хочуть допомогти у боротьбі за святу справу, то чому б їм не допомогти? Чому б не нагадати, що українці – просто народ екстремістів, «різуни»?

Наше найголовніше завдання – навчитися з цими провокаціями справлятися. І коли вони відбуваються в рясі, і коли вони відбуваються у «вишиванці» під патріотичну музику. У ФСБ багато облич, але кожне – вороже і згубне для України», – підкреслив журналіст.

Нагадаємо,СБУ викрила підготовку провокацій довкола Об’єднавчого собор.

Зазначимо, об’єднавчий собор Української православної церкви відбудеться 15 грудня в соборі Святої Софії в Києві. 


Єпископи Української православної церкви Московського патріархату масово повертають запрошення Константинопольського патріарха Варфоломія до участі в об’єднавчому соборі. За даними УПЦ МП, це вже зробили понад 50 єпископів цієї церкви.

Про це повідомляє Інформаційно-просвітницький відділ УПЦ МП. 

«Так вчинили вже 56 архієреїв – без урахування єпископів, які спочатку відмовилися приймати листи із запрошеннями», – зазначено у повідомленні.

За даними офіційного сайту УПЦ МП, ця церква має в Україні 96 єпископів: 52 правлячих, 37 вікарних та 7 єпископів-пенсіонерів.

Нагадаємо, в УПЦ МП перше богослужіння Вселенського патріархату у Києві назвали «антиканонічним».


У вівторок, 18 грудня, відбудеться шостий батл дискусійного клубу «Ділової столиці» – проекту, створеного виданням «Ділова столиця», що входить до видавничої групи «Картель». В інтелектуальній грі зійдуться дві команди експертів: економістів, юристів, журналістів і представників бізнесу. Темою суперечки стане «Податок на виведений капітал – це стимул для бізнесу чи діра в бюджеті?»

Серед запрошених учасників – Григорій Кукуруза, економіст IMF GroupUkraine,

Микита Соловйов, юрист, економіст, керівник харківського відділення спільноти «Демократична сокира», Олена Макєєва, віце-президент Ради незалежних бухгалтерів і аудиторів, Олексій Кущ, економіст, фінансовий аналітик.

«Що таке податок на виведений капітал? Це оподаткування того, що виводиться з бізнесу, насамперед дивідендів. Що таке податок на прибуток, який зараз діє в Україні? Це податок на все зароблене підприємством. А саме ці гроші могли би бути вкладеними у розвиток підприємства, за рахунок чого були б створені нові робочі місця, була би випущена нова продукція тощо. Здається, що жодної дилеми – звісно, треба замінити цей податок на прибуток на податок на виведений капітал. Прихильники цієї реформи кажуть, що зростання ВВП протягом п’яти років дії нового податку складе додаткових 1–2%. Утім, не все так просто. МВФ розкритикував новацію, справедливо зауважуючи, що спочатку бюджет недорахується кілька десятків мільярдів гривень, а чи збільшиться ВВП – це ще не факт», – зазначає шеф-редактор ПрАТ «Картель» Віталій Пирович.

За словами заступника головного редактора «Ділової столиці» і ведучого дискусійного клубу Петра Біляна, «у будь-якій нормальній країні питання податків – це ключове питання виборчої кампанії. В Україні ще поки не так, але дискусії навколо податку на виведений капітал показують, що ми принаймні рухаємося до європейської норми, щоправда, дуже повільно. ПнВК обмежує можливості податківців маніпулювати планом, це і є головне, а зовсім не суперстимули для інвестицій. Гіпотетично, якщо б Україна була правовою державою, то міг би собі бути і податок на прибуток, в принципі інструмент нормальний, але до правової держави нам далеко. Тому варто уважно прислухатися до аргументів противників і прихильників ПнВк».

Видання «Ділова столиця» у травні цього року започаткувала інтелектуальні батли. Ми говоримо про бізнес, економіку, політику і соціум. Експерти, підприємці, політики і журналісти об’єднаються в команди і заходяться в диспуті за підтримки учасників у залі і перед екранами. А переможуть найсильніші – у кого більше доказів, красномовства, а значить, і глядацьких голосів. Ми граємо, щоб розкрити потенціал українців і пробудити азарт до побудови успішної країни.



У зв’язку з наданням томосу в Україні створять Держслужбу з питань свободи совісті
Міністр культури Євген Нищук заявив, що у зв’язку з наданням томосу найближчим часом в Україні буде створена Державна служба з питань етнополітики та свободи совісті.

Про це повідомляє Інтерфакс-Україна.

«Ми створюємо в наступному році у зв’язку з наданням томосу ще один центральний орган, який буде називатися Державна служба з питань етнополітики та свободи совісті», – сказав Нищук.

За його словами, на цей орган буде покладено робота з національними меншинами.

«Щоб у нас припинялися будь-які речі якісь нетерпимості або нетолерантності до будь-якого етносу. Ми поліконфесійності країна, ми мультикультурна країна, і необхідно брати до уваги всі ці моменти «, – додав міністр.

Він зазначив, що новостворена держслужба буде координуватися Міністерством культури, а проект по його створенню найближчим часом буде переданий на розгляд урядового комітету.

Нагадаємо, представник Вселенського патріарха митрополит Гальський Еммануїл вже прибув до Києва для підготовки Об’єднавчого собору.


УПЦ МП відреагували на перше богослужіння в Андріївській церкві у Києві, переданій Вселенському патріархату урядом України на підставі законопроекту, ухваленого Верховною Радою. У заяві Інформаційно-просвітницького відділу УПЦ представника Вселенського патріархату єпископа Едмонтонського і Західної Єпархії Іларіона (Рудника), який очолив богослужіння назвали «неканонічно призначеним Патріархом Константинопольським Варфоломієм екзархом в Україну», а саме богослужіння «антиканонічним» та таким, що веде «до поглиблення конфлікту».

Про це йдеться у заяві, оприлюдненій Інформаційно-просвітницьким відділом УПЦ МП.

«Українська Православна Церква не визнає поширення юрисдикції Константинопольського Патріархату на територію України, що засвідчено Постановою Собору єпископів УПЦ від 13.11.2018 року, а також рішенням Священного Синоду УПЦ від 7.12.2018 (журнал №41). Таким чином, згадані дії Константинопольського Патріарху взагалі і дії єпископа Іларіона, зокрема, слід розцінювати як антиканонічні та такі, що ведуть до поглиблення конфлікту», – підкреслено у заяві.

У заяві також зазначено, що на думку УПЦ «самовільно звершену ієрархом цієї Церкви (Константинопольського патріархату) сьогодні літургію в м. Києві слід кваліфікувати як однозначне порушення канонів і порядку церковного життя».

Нагадаємо, сьогодні, 13 грудня, у Андріївській церкві відбулося перше богослужіння Вселенського патріархату. 28 листопада, Кабінет Міністрів України передав у постійне безоплатне користування Представництву Вселенського патріархату в Україні нерухоме майно Андріївської церкви Національного заповідника «Софія Київська»



窗体底端
Речник УПЦ Київського патріархату архієпископ Євстратій (Зоря) заявив, що томос про автокефалію майбутньому голові помісної православної церкви в Україні вручить Вселенський патріарх у Константинополі 6 січня 2019 року.
Про це повідомляє «Громадське».
УПЦ КП провела 13 грудня свій архієрейський собор для підготовки до об’єднавчого собору.
«Томос Вселенського патріарха має бути вручений предстоятелю 6 січня», – сказав він.
За його словами, 6 січня у Константинополі «має бути звершена божественна літургія, співслужіння Вселенського патріарха та предстоятеля (помісної церкви), і після цього йому буде вручено томос».
Говорячи про собор, архієпископ зазначив, що ієрархи УПЦ КП прийдуть на собор 15 грудня. Кожен візьме з собою двох осіб: одного клірика та одного монаха чи мирянина. УПЦ КП представить свого кандидата на главенство у помісній церкві вже на соборі.
«У нас є єдина пропозиція щодо кандидатури, яку запропонують собору», – сказав речник УПЦ КП.
За його словами, голосування на соборі буде таємним.
Архієпископ Євстратій (Зоря) додав, що комісія представників православних церков України, яка веде підготовку до об’єднавчого собору, розглянула проект статуту майбутньої помісної церкви.
«Ми пройшли по проекту статуту, який був запропонований від синоду Вселенського патріархату. Дискутували, певні речі збережені, певні речі змінені, дещо відкинуте», – сказав речник УПЦ КП.
Томос вручається на божественній літургії, яку очолює вселенський патріарх. Він служить лише 12 разів на рік – у найбільші свята. 6 січня за юліанським календарем буде Водохреща, на якому служитиме Варфоломій.


Протягом чотирьох днів в Україні триває наймасштабніша перевірка готовності діяти, жити, працювати і перемагати в умовах повномасштабного військового вторгнення ворога.

Про це заявив під час тактико-спеціальних навчань підрозділів системи МВС України секретар РНБО Олександр Турчинов, повідомляють на сайті РНБО.

«Це достатньо багаточисельні і серйозні навчання, в яких узяли участь близько 1200 чоловік особового складу, було задіяно понад 100 одиниць військової та спеціальної техніки. Навчання продемонстрували високий рівень підготовки наших гвардійців, прикордонників, ДСНС, працівників Нацполіції», – заявив Турчинов.


За його словами, в навчаннях, які проводять по всій країні, в першу чергу задіяні ЗСУ. Водночас відбувається масштабна перевірка системи цивільної оборони, готовності 25 бригад територіальної оборони, які розташовані в кожному регіоні. «Все це проводиться в межах наймасштабнішої підготовки країни в умовах воєнного стану до готовності діяти, жити, працювати і перемагати в умовах повномасштабного військового вторгнення ворога. Саме ця перевірка відбувається в усіх регіонах, а не тільки там, де оголошений воєнний стан», – підкреслив секретар РНБО.

Він також розповів, що в навчаннях беруть участь прикордонники, які разом з Нацгвардією відпрацьовують протидію вторгненню на територію України перших груп ворога. «В навчаннях беруть участь прикордонники, які разом з Нацгвардією відпрацьовують ситуацію протидії та зупинення вторгнення перших груп до підходу основних сил. Серед інших завдань – боротьба з диверсійними силами та ін. Ми повинні бути готові до повномасштабного вторгнення, і зараз це – стрестест, який проходить країна», – наголосив Турчинов.

Глава РНБО нагадав про інформаційні спекуляції навколо теми утисків свобод, що точаться у зв’язку із запровадженням воєнного стану. Він також запевнив, що надання Україні Томосу жодним чином не погіршить безпекову ситуацію в Україні, а провокаційні заяви про можливість громадянського конфлікту не мають під собою жодних підстав


Росія боїться єдності українського народу, європейського успіху та міжнародної присутності в Україні, і це є додатковою мотивацією, щоб цього досягти.

Про це заявив Президент Петро Порошенко на спільній з віце-президентом Європейської комісії Валдісом Домбровскісом прес-конференції у Брюсселі, повідомляє «Укрінформ».

«Росія боїться трьох речей: по-перше, нашої єдності і солідарності. По-друге, вона ненавидить міжнародну присутність в Україні – чи то на Донбасі, у Криму або Азовському морі. По-третє, Путін ненавидить європейський успіх України, і це для нас додаткова мотивація ще рішучіше проводити реформи і повертати Україну до європейської сім’ї. Ми дуже вдячні за позицію Європейської комісії, за демонстрацію того, що двері Європейського Союзу відкриті для України», – сказав Порошенко.

Він подякував Єврокомісії за надання Україні першого траншу в межах пакету макрофінансової допомоги ЄС, що, на переконання Президента, є визнанням того, що Україна твердо іде шляхом економічної трансформації.

Порошенко поінформував, що обговорив сьогодні із віце-президентом Єврокомісії подільші кроки, які є надзвичайно важливими для отримання другого траншу.

«Настав час поставити нові прагматичні цілі у відносинах ЄС і України. Минулого місяця Україна зробила дуже конкретні пропозиції стосовно того, як поглибити секторальну інтеграцію у сферах цифрового ринку, енергетики, митного співробітництва, а також права і безпеки. Ми вважаємо, що вони доцільні, і, отже, розраховуємо на підтримку наших партнерів», – зазначив Порошенко. 


Міжнародна спільнота визнала відкритий акт агресії Росії щодо України. Тому відповідні заяви Європейського парламенту та Єврокомісії стали дуже важливими. Адже йдеться про негайне і безумовне звільнення українських моряків, трьох кораблів та відновлення судноплавства у Керченській протоці. І така позиція є дуже важливою, бо Путін ненавидить європейський успіх України.

Про це на брифінгу Президента України та віце-президента Єврокомісії говорив Петро Порошенко.

«Два тижні тому українські кораблі стали жертвами російського флоту, адже відбулась груба провокація, а також акт агресії стосовно суверенної України.  І те, що Європарламент, а згодом і Єврокомісія підтримали Україну, продемонструвало, що дійсно відбувся акт агресії, а не просто провокація», – сказав Порошенко.

Він наголосив, що Україна закликає Європейський парламент ввести додаткові санкції проти Росії. І якраз заява Європарламенту допоможе розпочати переговори у цій сфері, бо координація з партнерами із США розвивається у цьому ж напрямку.

«Резолюція Конгресу США показує, що ми працюємо у тісній координації.  Тому  наразі продовження санкцій ЄС проти Росії щодо невиконання Мінських угод, через незаконне будівництво мосту через Керченську протоку, а також за незаконні, так звані, вибори в окупованому Донбасі є дуже важливими. Ми дуже вдячні ЄС за міцну позицію, адже нам треба збільшувати міжнародний тиск на Росію і назвати речі своїми іменами», – зазначив він.

Він також розповів, що зараз активно ведуться перемовини щодо звільнення захоплених моряків та кораблів.

«Ми бачимо, що відбувся відкритий акт агресії і світ це визнав. Саме тому заява Європейського парламенту була дуже важлива, бо її також використала Єврокомісія. Йдеться про негайне і безумовне звільнення українських моряків, а також трьох кораблів та відновлення судноплавства у Керченській протоці», – говорив Порошенко.

Тому він заявив, що позиція України і міжнародної спільноти має бути міцною. Бо є речі, яких дуже боїться РФ.

«Росія боїться трьох речей: єдності і солідарності, міжнародної присутності в Україні, а також Путін ненавидить європейський успіх України. Саме останнє для України є додатковою мотивацією рішучіше проводити реформи, а також повертати державу до європейської сім’ї. Тому ми дуже вдячні за позицію Єврокомісії і демонстрацію того, що двері ЄС відкриті для України», – наголосив він.

Як повідомлялось, днями Європейський Союз перерахував Україні 500 млн євро першого траншу нової програми макрофінансової допомоги.



Президент Петро Порошенко присвоїв почесне звання Герой України з удостоєнням ордена «Золота Зірка» старшому сержанту Андрію Конопльову посмертно.

Про це повідомляє прес-служба Адміністрації Президента.

Відзначили старшого сержанта Конопльова «за виняткову особисту мужність і героїзм, виявлені у захисті державного суверенітету та територіальної цілісності України, вірність військовій присязі». Глава держави підписав відповідний Указ.

Старший сержант брав участь у проведенні антитерористичної операції у Донецькій області з 10 листопада 2014 року по 23 січня 2015 року у складі 15 окремого гірсько-піхотного батальйону, який входив до складу сил та засобів сектору «С».

З 23 листопада 2014 року по 23 січня 2015 року виконував бойові завдання на взводному опорному пункті у районі Нікішино. За весь період участі в АТО постійно виконував бойові завдання на передовій. Неодноразово брав участь у супроводі караванів з доставки боєприпасів, озброєння, військово-технічного майна та продовольства на взводний опорний пункт.

23 січня 2015 року в черговий раз незаконні збройні формування здійснили наступ на взводний опорний пункт, застосовуючи при цьому стрілецьку зброю, танки та артилерійські обстріли. Старший сержант Андрій Конопльов ніс службу на визначеній йому позиції, першим побачив ворожі танки противника, які вели вогонь по позиції. Підняв особовий склад відділення, сповістив командира взводного опорного пункту. В умовах, пов’язаних з ризиком для життя, не вагаючись, діяв впевнено, самовіддано: з РПГ-7В здійснив декілька влучних пострілів та знищив один із ворожих танків противника, потім зумів підбити другий танк незаконних збройних формувань. Але цей танк здійснив постріл, і в результаті прямого попадання танкового снаряда Андрій загинув.

Завдяки діям Андрія Конопльова, який заради збереження життя бойових побратимів пожертвував своїм, наступ противника було відбито, позиції утримано, а противнику нанесено значних втрат, в тому числі у живій силі. 


У світової спільноти є цілий спектр можливостей, які вона може використовувати проти Росії. Можливе закриття портів для суден РФ – лише один пункт із цього списку.

Про це під час спільного брифінгу із віце-президентом Єврокомісії Валдісом Домбровскісом, який транслював телеканал ZIK, заявив Президентом України Петро Порошенко.

Він наголосив: найперше усі повинні розуміти, що санкції – це не покарання, а сигнал Росії про те, що потрібно негайно повернути українських моряків та кораблі і надати свободу судноплавству.

«Якщо ні, у нас є великий список можливостей, які міжнародна спільнота, включаючи НАТО і ЄС, може використовувати. Ми вже почали ці перемовини. Наприклад, йдеться про зупинення дозволу для російських кораблів заходити в порти США та держав-членів Альянсу», – розповів Порошенко.

За його словами, це ще одна реакція на дії Росії, яка перетворює Азовське море на внутрішнє озеро, і спроби зупинити судноплавство у Керченській протоці.

«Звичайно, увесь список того, що ми могли б використовувати, є досить довгим. Санкції потрібно обговорювати дуже конкретно і використовувати цілеспрямовано. Як ви розумієте, наша ціль: повернення моряків і забезпечення умов для вільного судноплавства», – підкреслив Порошенко.

У свою чергу, віце-президент Єврокомісії Валдіс Домбровскіс зазначив: пакет макроекономічної допомоги від ЄС буде для України ще важливішим, враховуючи акти російської агресії.

«Адже це, звичайно, негативно впливає на українську економіку. Особливо – на припортові міста. Нам потрібно подивитись, як цілеспрямовано направлятимемо допомогу до прибережних регіонів Азовського моря. Це також наголошує на важливості взагалі надходження такої допомоги Україні», – вважає Домбровскіс.

За його словами, Україна зможе виконати умови для другого траншу, які зараз обговорюються, адже це в інтересах її економіки.

«Ми говоримо про секторальну реформу чи покращення збору податків. Таким чином розбудовуватимемо ситуацію на цій основі. Адже говоримо про зміцнення економічного зростання, а не лише покращення ситуації в Азовському морі», – підкреслив Домбровскіс.

Водночас, Петро Порошенко заявив: Європейська рада ухвалила рішення про виділення 4 мільйонів євро для гуманітарної допомоги Донбасу.

«Це ще один результат наших зустрічей та співпраці. Я вітаю і ЄС, і мешканців Донбасі із цим надзвичайно важливим рішенням», – підкреслив Петро Порошенко.  

Як повідомлялось, днями Європейський Союз перерахував Україні 500 млн євро першого траншу нової програми макрофінансової допомоги


Зараз Єврокомісія обговорює із Україною умови щодо другого траншу. Та важливо, що кількість реформ, що запроваджуються в Україні протягом останніх п’яти років, вражає. За цей час їх здійснили більше, ніж за усі попередні роки незалежності.

Про це під час спільного брифінгу із Президентом України, який транслював телеканал ZIK, заявив віце-президент Єврокомісії Валдіс Домбровскіс

Він наголосив: той факт, що Україна отримала перший транш від ЄС, означає, що держава виконала відповідні вимоги. Йдеться, зокрема, про реформи у сфері боротьби з корупцією, покращення корпоративного врядування державних підприємств і управління громадськими коштами.

«Тепер ми обговорюємо умови для другого траншу, який стосується також секторальних реформ, у тому числі – і щодо енергетики. Та треба сказати, що за останні п’ять років кількість реформ, що запроваджуються, дійсно вражає. За цей час було здійснено більше реформ, ніж за останнє двадцятиріччя», – зазначив Домбровскіс.

Окрім того, він зауважив, що реформи запроваджуються у складних ситуаціях, в контексті агресії Росії.

У свою чергу, Президент України Петро Порошенко підкреслив: щодо пакету підтримки, то там йдеться про «абсолютно конкретні напрямки».

«Зокрема, наприклад, про відбудову мікрорайону «Східний», який у 2015 році потрапив під обстріли систем залпового вогню. Тож дуже символічно, коли ЄС долучиться до цієї допомоги. Також сюди належать і станції водоочистки на Донбасі, відбудова доріг і електрифікація залізничного сполучення для забезпечення надійності зв’язків інфраструктури», – розповів  Порошенко.

За його словами, розглядалось навіть «символічне шевство» окремих країн-членів Євросоюзу над населеними пунктами Донбасу.

«У нас є дуже позитивні приклади Литви, яка вже виділила один мільйон євро для співпраці із Авдіївкою, позитивні приклади Німеччини. Тож я дуже дякую Єврокомісії за підтримку цієї практики і спеціальнууваги, яку ЄС приділить до розвитку звільненого Донбасу і територій Приазов’я», – зазначив Президент.

Адже, за його словами, для України дуже важливо, щоб люди, які були звільнені від російської окупації, відчули пріоритетне піклування Української держави та партнерів із Євросоюзу.

Як повідомлялось, днями Європейський Союз перерахував Україні 500 млн євро першого траншу нової програми макрофінансової допомоги


Інформація СБУ про те, що за участі настоятеля Києво-Печерської лаври планувались провокації щодо Об'єднавчого собору, стали новиною і в самому Московському патріархаті. Українська православна церква не влаштовувала і не влаштовуватиме жодних провокацій.

Про це в ефірі інформаційно-аналітичного проекту «Перші про головне. Коментарі» на телеканалі ZIK запевнив заступник голови відділу зовнішніх церковних зв'язків УПЦ (МП) Миколай Данилевич.

Він заявив, що вперше почув про наміри організувати в Києво-Печерській лаврі акції протесту щодо надання Україні Томосу саме від заступника голови СБУ Віктора Кононенка.

«Ми, Українська православна церква, не влаштовуємо і не влаштовуватимемо жодних провокацій, жодних протестів проти Томосу. Я знаю лише про одну ініціативу мирян нашої церкви, які мають на це право. Завтра о 10 годині вони хочуть зібратись, помолитись і висловити свою незгоду», – заявив Данилевич.

Втім, наголосив він, жодних акцій, провокацій чи будь-яких інших форм протестів проти Собору, що відбудеться 15 грудня, в УПЦ (МП) не буде.

«Щодо всього іншого – важко перевірити інформацію СБУ. Але в те, що вони говорять, ми маємо просто вірити. Вони не назвуть своїх джерел, нічого. Але те, що я почув, було новиною і для мене. Можу офіційно заявити, що ми не будемо перешкоджати, але й не братимемо участі в цьому Соборі», – запевнив заступник голови відділу зовнішніх церковних зв'язків УПЦ (МП).

Окрім цього він прокоментував обшуки у священнослужителів Московського патріархату, зауваживши, що СБУ досі не пред'являло жодних обвинувачень.

«З тим, що проводились обшуки, ми ознайомились зі ЗМІ, а також маємо інформацію від наших священиків, зокрема, з Рівненщини. Також знаємо про обшуки у владики Павла (настоятель Києво-Печерської лаври – ZIK), про описи майна. Це все було за статтею, в якій інкримінується розпалювання релігійної ворожнечі», – зазначив Миколай Данилевич.

Окрім цього він підкреслив, що священнослужителі УПЦ (МП) дізнались зі ЗМІ, що під час обшуків знайшли брошури, зміст яких можна було б трактувати саме як розпалювання релігійної ворожнечі.

«Поки що ми бачимо, що це безпідставні провадження. Я дивився ці брошури, не вчитувався в них, але я не знайшов нічого такого», – заявив церковнослужитель.

Нагадаємо, заступник голови СБУ Віктор Кононенко заяви про викриття підготовки провокацій довкола Об'єднавчого собору за участі настоятеля Києво-Печерської лаври


Порошенко передав ЄС та НАТО прізвища російських військових, представників ФСБ, причетних до захоплення українських суден та екіпажів 25 листопада у Чорному морі.

Про це заявив президент України Петро Порошенко на спільній прес-конференції з генсеком НАТО Єнсом Столтенбергом у штаб-квартирі Альянсу, повідомляє Європейська правда.

«Щодо конкретних санкцій: вчора ми передали президенту (Європейської ради. – Ред.) Туску, а сьогодні я передав генеральному секретареві конкретні прізвища російських військових, представників ФСБ, які були залучені в піратській операції у Чорному морі», – сказав Порошенко.

Президент також висловив надію на те, що на саміті в четвер лідери держав-членів ЄС ухвалять рішення про продовження на наступні півроку економічних санкцій, запроваджених проти РФ через агресію на Донбасі та невиконання нею вимог Мінських домовленостей.

Як повідомлялося, лідери Європейського Союзу на саміті у Брюсселі запропонують допомогу українським регіонам, постраждалим від дій Росії в Азовському морі, але нові санкції проти Росії не будуть введені.

Україна пропонує ЄС запровадити персональні санкції проти російських військових, які брали участь в актах агресії проти України, обмежити можливості російських азовських портів та інші. 


Росія втратила весь авторитет на міжнародному рівні. Покарання за дії в Азовському морі мають бути нагальними. Адже цілеспрямованим військовим нападом РФ переступила «червону лінію».

Про це говорив Петро Порошенко під час брифінгу Президента України та Генерального секретаря ООН.

«Проблеми в Азовському морі були центральними у нашій дискусії. Росія зробила відкритий агресивний акт. Я дякую Генсеку НАТО, що він розуміє нашу позицію», – підкреслює Петро Порошенко.

Президент України наголошує на тому, що Росія має негайно звільнити моряків, без жодних затримок.

«Також необхідно відновити доступ до українських портів на Азові та відновити безпечність навігації на цих територіях. Відкриваючи вогонь по наших кораблях, Росія перейшла «червону лінію». Ми не будемо відпускати цю ситуацію. РФ тільки збільшує свою агресію. В Азові ми бачили направлений військовий напад. Росія втратила весь авторитет на міжнародному рівні. Покарання за дії на Азовському морі мають бути нагальними», – каже Президент України.

НАТО буде слідкувати за справами на Азові і забезпечуватиме безпеку, запевняє Петро Порошенко.

«Ми підтримуємо відкриття місії НАТО на Азовському морі для того, щоб забезпечити краще розуміння у всьому регіоні. Україна буде брати участь у програмі Rasp. Також я вдячний за прогрес, покращення інфраструктури в Україні. Ми цінимо допомогу, яку отримує держава, спільні військові тренування. Ми вдячні НАТО за покращення супутникових комунікацій. Цей ступінь кооперації вже відбувся, коли я зустрівся з генсеком НАТО», – наголошує Президент України.

Також НАТО дуже допоміг українській кібербезпеці, звертає увагу Петро Порошенко.

«Я хочу продовжувати рухатися в цьому напрямку. Крім того, дякую за покращення інфраструктури виборів. Порядок денний реформ, контроль наших військових сил – у нас була дуже хороша співпраця і у цих сферах. Ми дуже вдячні за те, що союзники допомагали Україні в реформі сектора безпеки», – зазначає Президент України.

Петро Порошенко підкреслив: Україна вдячна партнерам і НАТО за те, що двері альянсу відриті.

«Ми – країна, яка набрала свій авторитет. Дивлячись на агресивні дії Росії, вважаємо, що наші партнери тільки посилять співпрацю. Україна – це чи ненайбільш впливовий партнер НАТО, в майбутньому ми, як частина ЄС, будемо відповідати за східну частину альянсу», – додає Президент України.

До слова, сьогодні ж генеральний секретар Єнс Столтенберг заявив, що НАТО передасть Україні обладнання для захищеного зв’язку. 


На Майдані Незалежності 17 грудня відбудеться громадська акція на підтримку полонених у Росії українських моряків «Пам’ятай про тих, хто в полоні».

Про це повідомляє міністр у справах ветеранів Ірина Фріз на своїй сторінці у Facebook.

Громадська акція «Пам’ятай про тих, хто в полоні» покликана підтримати українських військовополонених моряків, які злочинним піратським чином з порушенням Женевської конвенції та міжнародного права були захоплені Росією та всіх інших бранців Кремля, незаконно ув’язнених в російських тюрмах та на окупованих територіях України.

Акція «Пам’ятай про тих, хто в полоні» – прояв солідарності небайдужих українців, форма громадянського опору агресії РФ та підтримка співвітчизників, які стали жертвами репресивної політики Кремля.

Учасникам акції також пропонується написати листа або листівку із новорічним привітанням українським морякам та іншим в’язням. Скриньки для збору листів та листівок будуть розташовані на площі.

На акцію запрошені посли та дипломати країн-членів НАТО та міжнародних організацій.

З промовами виступатимуть народні депутати, урядовці та громадські активісти, ветерани, представники Меджлісу кримськотатарського народу, рідні наших військовополонених і заручників.

В 2019 році акція продовжиться в різних регіонах України та інших країнах світу.

Приходьте 17 грудня о 19:00 на Майдан Незалежності!

Тільки разом ми повернемо наших військовополонених, заручників та політичних в’язнів Кремля додому – в Україну.



Вже майже місяць Олег Сенцов чекає на посилку, яку правозахисники відправили йому ще 12 листопада. Наразі не відомо, де саме вона перебуває, але там є ті речі, які потрібні йому вже зараз. Адже пенітенціарна служба не зважає на те, що йому потрібні дієта та теплий одяг.

Про це в ефірі інформаційно-аналітичного проекту «Перші про головне. Коментарі» телеканалу ZIK говорив член російської правозахисної групи Тетяна Щур.

«Вчора зі мною зв’язалася журналістка Зоя Свєтова, яка висвітлювала весь судовий процес Олега Сенцова. Вона розповіла, що телефонувала у  Ямало-Ненецький автономний округ Росії і там її запевнили, що передали посилку Олегу. Але пан Максименко, велика людина у тій частині Росії, на «Ехо-Москви» говорив про те, що це не так. Тому я не знаю, що з нею», – сказала Щур.

За її словами, така ситуація відбувається не вперше, адже рік тому аналогічну посилку Сенцову не вручали два тижні. Лише після скарг у всі можливі інстанції він її таки отримав.

«Зараз чекаємо на офіційну відповідь від влади. Тому надіємось, що після цього він зможе її отримати. Хоча передавання посилки є приватною справою, але це дуже важливо для Олега. Адже після голодування він не має ні продуктів, ні теплого одягу і у магазин його теж не водять, хоча він має на рахунку гроші», – прокоментувала вона.

Вона розповіла, нещодавно Сенцов навіть написав, що перебуває на кип’ятку і баланді. Тому всі розмови про дієти є порожніми розмовами Федеральної служби виконання покарань Росії. І питання вручення посилки стосується не тільки Олега, але більшості пенітенціарних установ РФ.

«Сенцов колись писав: «Не переживайте, але ваша посилка буде ще довго лежати. Тут таке відбувається, що деякі посилки не забирають по два-три місяці, а потім їх ще й не передають ув’язненим». І це попри те, що пошта розташована за півтора кілометра від колонії. Тому це просто знущання, яке систематично повторюється. І навіть справа не в Олегові, вони просто хочуть показати, хто в домі господар», – вважає Щур.

Нагадаємо, у Страсбурзі відбулась церемонія вручення правозахисної премії Європарламенту «За свободу думки» імені Андрія Сахарова, якої цього року удостоєний незаконно ув’язнений в Росії український режисер Олег Сенцов. Нагороду отримала його двоюрідна сестра Наталія Каплан.

Раніше, засуджений у Росії український режисер Олег Сенцов написав листа, у якому висловив сподівання, що його «почують» під час церемонії вручення саме премії імені Сахарова.

До слова, 12 грудня, прес-секретар президента Росії Дмитро Пєсков заявив, що позиція президента Росії Володимира Путіна щодо долі незаконно засудженого українського режисера Олега Сенцова залишається незмінною.


 Я погоджуюсь з правилами сайту та політикою приватності
Центральна виборча комісія України заявила про припинення дії Протоколу про співробітництво з Центральною виборчою комісією Російської Федерації у зв’язку з припиненням дії Договору про дружбу між Україною та РФ.

Про це повідомляє Укрінформ.

«Зважаючи на набрання 12 грудня 2018 року чинності Закону України «Про припинення дії Договору про дружбу, співробітництво і партнерство між Україною і Російською Федерацією», Центральна виборча комісія повідомляє про припинення дії Протоколу про співробітництво між Центральною виборчою комісією Російської Федерації та Центральною виборчою комісією України, вчиненого 24 лютого 2000 року, що звільняє Комісію від зобов’язання щодо його виконання», – зазначили в ЦВК.

Нагадаємо, закон про припинення «дружби» з Росією набув чинності 12 грудня. 


5 жовтня у Росії заявили про те, що український політв’язень Олег Сенцов припинив голодування, яке він оголосив ще 14 травня. Зараз з’явилася інформація, що його хочуть перевести з медичної частини у колонію. Тому премія імені Сахарова, яку вручили Сенцову у Європарламенті, може зменшити персональний тиск на нього. Але погано те, що тепер будуть відстежувати кожен його крок і каратимуть за найменші порушення.

Про це в ефірі інформаційно-аналітичного проекту «Перші про головне. Коментарі» телеканалу ZIK говорила член російської правозахисної групи Тетяна Щур.

«Я думаю, що вручення премії імені Сахарова може вплинути на Сенцова як добре, так і погано. З позитивного, його можуть припинити принижувати, ображати чи застосовувати тортури. Тим більше, як нам повідомили, його повинні перевести з медичної частини до колонії, де перебуває близько 100 осіб. Тому негативом буде те, що там тривають постійні перевірки, але не лише у цьому проблема», – розповіла Щур.

За її словами, у колонії в Лабетнангі  немає приватного простору, який є дуже важливим саме для Сенцова.  Адже він працює і активно займається творчістю. Тому для нього це буде дуже важко.

«Щодня у колонії тривають перевірки і до певної температури засуджені перебувають на вулиці 40-50 хвилин, поки не проведуть перекличку. Але це північ і там дуже холодно, а в Олега немає теплих речей. Адже у нього залишилося лише те, що він мав рік тому. Тому можете собі уявити, в якому воно зараз стані», – наголосила вона.

Тому, на її думку, вручення премії є гарним жестом. Але більшість проблем нікуди не зникне.

«Можливо, зараз до Сенцова не будуть застосовувати персональний тиск. Але погано те, що будуть відстежувати кожен його крок і мінімальне порушення закону. Наприклад, фіксуватимуть те, що він не привітався, не пришив бірку на бушлат, став не так, як треба, повернувся не так», – вважає Щур.

Нагадаємо, у Страсбурзі відбулась церемонія вручення правозахисної премії Європарламенту «За свободу думки» імені Андрія Сахарова, якої цього року удостоєний незаконно ув’язнений в Росії український режисер Олег Сенцов. Нагороду отримала його двоюрідна сестра Наталія Каплан.

Раніше засуджений у Росії український режисер Олег Сенцов написав листа, у якому висловив сподівання, що його «почують» під час церемонії вручення саме премії імені Сахарова.

До слова, 12 грудня, прес-секретар президента Росії Дмитро Пєсков заявив, що позиція президента Росії Володимира Путіна щодо долі незаконно засудженого українського режисера Олега Сенцова залишається незмінною. 


Наливайченко закликав Велику Британію посприяти у звільненні бранців Кремля й українських моряків
Валентин Наливайченко розраховує на підтримку Великої Британії у питанні звільнення українських в’язнів сумління, заручників, моряків.

Про це, як повідомляє прес-служба руху «Справедливість», його лідер заявив під час сніданку з провідними представниками британського бізнесу, банківського сектору, міжнародних фондів – випускниками Лондонської бізнес-школи (London Business School).

На зустрічі, яка відбувся за правилами Chatham House, зібралося понад 30 випускників одного з найавторитетніших коледжів світу.

Наливайченко виступив із доповіддю, в якій ознайомив присутніх із сучасною ситуацією в Україні в контексті агресії Російської Федерації та здійснення антикорупційних реформ.

Подякувавши британському уряду і громадськості за послідовну підтримку, політик наголосив на важливості продовження надання Україні з боку Великої Британії допомоги у політичній, безпеково-оборонній, політичній та фінансовій сферах.

Валентин Наливайченко окремо звернувся до присутніх з проханням сприяти Україні повернути з полону усіх українських в’язнів сумління, заручників, а також моряків, незаконно утримуваних Російською Федерацією.

Нагадаємо, напередодні Наливайченко заявив, що Україна може розраховувати на підтримку офіційного Лондона, який позитивно сприймає усі прохання про оборонну, політичну та фінансову допомогу


Тимошенко і Ляшко лідирують в президентському рейтингу в Чернігівській області, – рейтинг
Голова Всеукраїнського об’єднання «Батьківщина» Юлія Тимошенко і лідер Радикальної партії Олег Ляшко є лідерами президентського рейтингу в Чернігівській області – їх готові підтримати 26,8% і 17,9% відповідно тих, хто визначився і братиме участь у виборах.

Про це повідомляє Інтерфакс-Україна.

Такими є результати опитування, проведеного в регіоні соціологічною групою «Рейтинг» у межах проекту «Портрети регіонів» з 16 листопада по 9 грудня 2018 року. Всього в дослідженні, проведеному методом особистого інтерв’ю, прийняло участь 1600 жителів Чернігівської області. Вибірка сформована з урахуванням вікової та гендерної структури області, а також з урахуванням типу поселення. Похибка становить не більше 2,4%.

За шоумена, лідера партії «Слуга народу» Володимира Зеленського в області готові проголосувати 12,8% респондентів, за чинного президента України Петра Порошенка – 8,8%, за лідера партії «Громадянська позиція» Анатолія Гриценка – 7,7%, за лідера «Опозиційною платформи – За життя» Юрія Бойка – 7,4%. Рейтинг інших кандидатів – менше 4%. Майже кожен п’ятий житель області ще не визначився з вибором кандидата.

При цьому, згідно з результатами дослідження, кожен п’ятий опитаний вірить, що Ю.Тимошенко переможе на президентських виборах. За останній рік кількість тих, хто переконаний в її перемозі, зросла в півтора рази. У перемозі П.Порошенка впевнені 11% (в минулому році – 13%). Перемогу О.Ляшка бачать близько 9%. В позитивний результат інших кандидатів вірять не більше 5% опитаних. У своїх фаворитів впевнені в основному прихильники Ю.Тимошенко, П.Порошенка та О.Ляшка.

У рейтингу партій лідирує «Батьківщина», яку підтримують 26,6% тих, хто визначився і візьме участь у виборах. За Радикальну партію готові віддати свої голоси 19,1%, партію «Слуга народу» – 10,5%, «Громадянську позицію» – 8,1%, БПП Солідарність – 6,9%, «Опозиційний блок» – 6,4%, «Аграрну партію» –3,9%, «Укроп» – 3,1%. Рейтинг інших партій – менше 3%. У той же час, майже кожен п’ятий житель області не визначився з вибором партії.

Як повідомлялося раніше, 13,7% жителів Львівщини на виборах президента готові підтримати Петра Порошенка, а по 12,1% опитаних свої голоси хочуть віддати Юлії Тимошенко і Анатолію Гриценку.


Наприкінці зими мине уже п’ять років, відколи Росія розпочала свою агресію проти України. Однак досі світове товариство не виробило адекватної відповіді на такі дії.

Про це в ефірі інформаційно-аналітичного проекту «Перші про головне. Коментарі» заявив політолог Андрій Миселюк.

Він зауважив, що вже наприкінці зими виповниться п’ять років з часу анексії Криму і збройного конфлікту на Донбасі. Однак, події у Керченській протоці продемонстрували, що досі ані у Європейського союзу, ані в світового співтовариства в цілому немає адекватної відповіді на агресію Росії.

«Бачимо, що спочатку була анексія Криму – цієї відповіді не з’явилось, потім – так звана повзуча анексія Азовського моря. А те, що відбулось у Керченській протоці, стало її апогеєм. Та, на жаль, це все нагадує ситуацію, що була навесні 2014 року, коли у ЄС політики висловлювали «глибоке занепокоєння», ставили політичні ультиматуми на рівні заяв до Росії. Проте бачимо, що досі не можемо стверджувати про конкретні механізми світового співтовариства, які б могли протидіяти Росії», – підкреслив політолог.

До того ж, у ЄС немає і єдності думок щодо того, чи вводити нові санкції.

Та, на його думку, дійсно дієва пропозиція пролунала від Німеччини. Зокрема, наступниця Меркель у ХДС Аннегрет Крамп-Карренбауер наголосила на необхідності заборони входження до портів ЄС та США російським кораблям.

«Це б справді було відчутним для РФ. Звичайно, не можна обмежуватись лише таким, та це було б кроком, який демонстрував би, що Європа усвідомлює загрозу ситуації і до чого це може призвести», – підкреслив Андрій Миселюк.

Як повідомлялось, Європарламент закликав країни-члени закрити для російських суден, які прибувають з Азовського моря, доступ до портів ЄС, поки Росія не звільнить прохід Керченською протокою в Азовське море.


До киянина, який неодноразово брав участь у проплачених мітингах, звернувся москвич Юрій, що представився колишнім антимайданівцем, та запропонував організувати у Києво-Печерській лаврі акцію протесту щодо надання Україні Томосу.
Про це під час брифінгу, який транслював телеканал ZIK, розповів заступник голови Служби безпеки України Віктор Кононенко.
Він підкреслив: з втратою впливу на Україну у релігійній сфері Російська Федерація втрачає значну можливість впливати на ситуацію в країні загалом.
«Службою безпеки України задокументовано наміри організувати у місті Києві та інших регіонах нашої держави провокації напередодні та під час проведення Об'єднавчого собору та створення Української православної церкви. Так, в листопаді цього року до мешканця міста Києва, який неодноразово приймав участь в акціях різновекторних політичних сил, звернулась особа на ім'я Юрій, що відрекомендувала себе «активістом» Антимайдану і сьогодні переховується у місті Москва», – розповідає правоохоронець.
За його словами, антимайданівець Юрій запропонував киянину організувати у столиці акції протесту.
«Для зустрічі було запропоновано прибути 26 листопада до Мінська. Але згодом місце перемовин було перенесено до Москви, де вони і відбулись. У Москві Юрій запропонував провести на території Києво-Печерської лаври акції протесту проти отримання Україною Томосу та створення Єдиної помісної православної церкви», – каже Віктор Кононенко.
Він підкреслив: для реалізації намірів Юрій видав киянину готівкою 5 тисяч доларів США та інструкції для здійснення планів.
«Надані інструкції передбачали необхідність придбання нового мобільного телефону та карточки стільникового зв'язку для налагодження каналу закритого спілкування з Юрієм. А також встановлення контакту з одним із священнослужителів Лаври, який мав координувати дії зсередини», – підкреслив заступник голови СБУ.
Для взаємодії киянин повинен був назвати пароль: «Ми від Олександра Івановича».
«Після повернення до України наш співвітчизник звернувся до Служби безпеки та повідомив про отриману пропозицію. До цього його спонукали завищена вартість замовлення, наявність в діях замовника ознак конспірації та необмеженість у фінансових ресурсах. Цим замовник був більше схожим на співробітника спецслужб РФ, ніж на колишнього «активіста» Антимайдану», – зауважив Віктор Кононенко.
Вже під контролем Служби безпеки України організатор акції зв'язався з замовником Юрієм, який повідомив, що координатором майбутньої акції буде священнослужитель на ім'я Павло.
«Вже далі було встановлено, що вказаною особою є намісник Києво-Печерської лаври митрополит Павло. Також Юрій надіслав гасла для плакатів, які повинні були використані під час проведення акції. Слід зазначити, що під час проведення обшуків митрополит Павло поводив себе дуже обережно», – заявив правоохоронець.



Україна перебуває під інформаційним вогнем Кремля – EUvsDisinfo08.01.2019 11:22
Україна перебуває, фактично, під інформаційним вогнем з боку російських пропагандистів, які спрямовують потік дезінформації як на широку російську аудиторію, так і на українців та на громадян європейських країн.
Про це йдеться у статті на EU vs Disinformation.

"Після п’яти років конфлікту між Росією і Україною інтенсивність використання Кремлем інформаційної зброї не знижується, тож Україна все ще залишається країною, образ якої найбільше спотворено у прокремлівських медіа", - йдеться у публікації.

Видання нагадує, що Україна найчастіше зазнавала інформаційних атак з боку Росії протягом 2018 року – у базі даних EUvsDisinfo зареєстровано 461 брехливе повідомлення російських ЗМІ щодо України з більш ніж 1000 зареєстрованих випадків.

За даними незалежного російського видання Инсайдер, з 212 випадків фейкових новин, які були розкриті на його сторінках у 2018 році, 60 були спрямовані проти України та стосувалися її боргів, армії та президента.

Портал StopFake, що базується у Києві, представив 10 найпоширеніших випадків російської дезінформації, яка була спрямована проти України у 2018 році. Серед них – репортажі про те, що українських дітей примушують гратися із ляльками в образі Адольфа Гітлера, що українських студентів змушують зрекатися родичів, які проживають у Росії, і що Українська православна церква «перетворюється на християнську версію ІДІЛ».

При цьому європейське видання зазначає, що цільовою аудиторією хвилі кремлівської дезінформації є населення Росії, України та країн Заходу.

Читайте також: Україна досі є головним об'єктом інформаційної війни Росії
Для внутрішньої аудиторії російські пропагандисти поширюють інформаційні наративи, які "дегуманізують" українців та представляють дії владних структур у Києві як "відновлення нацизму 20-го століття". Така інформаційна стратегія має на меті перетворити Україну в очах російської громади у "прийнятну" ціль для військової агресії Кремля.

Європейське видання зазначає, що українська аудиторія не вірить наведеним вище тезам. Водночас, такий інформаційний фон може підривати впевненість українських громадян у військових спроможностях країни, а також має на меті підірвати моральний дух українців у тривалому конфлікті з Росією. Наприклад, російське телебачення заявило, що Україна втратила третину власного флоту під час нещодавнього інциденту в Азовському морі, що не є правдою.

Західна аудиторія також є ціллю російських пропагандистів, які намагаються представити Україну "винною стороною" у конфлікті з Росією. Вони це роблять з метою вивести Росію з-під відповідальності за дії проти України, включаючи збройну провокацію в Азовському морі, та посіяти сумніви стосовно ролі Росії у катастрофі рейсу MH17.

Окремий "кластер" російської дезінформації спрямований проти подій Євромайдану, і головною метою таких дій є представити Україну як "державу-невдаху". Європейське видання наводить приклад, коли російські пропагандисти зробили репортаж про особу, яка звинувачує Україну, при цьому на роль «розчарованого» українця запросили білоруського актора.

"Такого роду репортажі спрямовані на ту частину російської аудиторії, яка потенційно хотіла б бачити зміни, подібні до українських, у власній країні, а також адресовані громадськості країн, які межують з Росією, які також могли б надихнутися прикладом України", - зазначається у статті.

Як зазначають автори, аудиторії на Заході намагаються "прищепити" думку, що Україна не є "справжньою" державою, що росіяни й українці – це один народ. Такі дії Кремля спрямовані на руйнацію почуття солідарності західного суспільства з Україною та на підрив допомоги, яку Україна отримує від західних партнерів. Як сподіваються російські пропагандисти, західні партнери рано чи пізно можуть проковтнути цю "інформаційну пігулку" та визнати Україну "зоною інтересів" Кремля, зазначається у статті.






43% українців вважають нову владу ліпшою за попередню, третина не бачить різниці - опитування 11:28, 26 грудня 2019 ПОЛІТИКА 74 0 Крім уього, 21% громадян припускають, що в 2020 році може бути новий Майдан. Майже половина українців вважають, що нинішня влада краща за попередню \ УНИАН 21% українців припускають, що в 2020 році може бути Майдан-3. Читайте також Вступ до НАТО підтримують понад половина українців - опитування Як передає кореспондент УНІАН, такі дані загальнонаціонального дослідження, проведеного Фондом «Демократичні ініціативи імені Ілька Кучеріва» спільно з соціологічною службою Центру Разумкова, соціологи оприлюднили на брифінгу. Згідно з результатами опитування, 66% респондентів вважають, що Майдану не буде. Водночас 43% українців вважають, що нинішня влада краща за попередню, а 34% - нічим не відрізняється. Лише 13% вважають, що нинішня влада гірша за попередню. Найближчим часом, на думку 16% опитаних, у їхніх містах можливі масові протести (3% у цьому впевнені і 13 — припускають таку ймовірність). В той же час таку перспективу малоймовірною вважають 40% і ще 34% певні, що таких протестів не буде. При цьому особисто готові брати участь у таких мітингах та демонстраціях 16% опитаних, з них 4% вважають свою участь обов’язковою в таких мітингах. В той же час не готові брати участь в таких мітингах та демонстраціях 71%. Соціологи зазначають, що майже такі самі результати були і наприкінці 2018 року.

Детальніше читайте на УНІАН

Зеленський ризикує піти з поста, не добувши до кінця свою каденцію – політолог
26.12.2019, 11:59 • 68 • 0
Зеленський ризикує піти з поста, не добувши до кінця свою каденцію – політолог

Якщо суспільство в Україні, що називається, "піде в рознос", президент Володимир Зеленський ризикує піти з поста, не добувши до кінця свою каденцію.

Таку точку зору в ексклюзивному інтерв'ю "ФАКТАМ" висловив відомий політолог Олег Саакян.

"Громадський протест нікуди не подівся, і запит на помсту може поновитися. В такому випадку міжчасся безсовісного гуманізму ризикує просто перетворитися в часи тотальної безсовісності, ​​коли гуманізм вже не буде стримуючим фактором. І тоді Зеленський ризикує піти, не добувши до кінця свою каденцію, абсолютно безславно – тому що йому ніщо не буде підкорятися", – вважає політолог.

Читайте також: "Нам потрібна Жанна д'Арк": адвокат оприлюднив розмову Кузьменко про Звіробій і Зеленського

Олег Саакян порівняв цю ситуацію з положенням водія, який крутить кермо автомобіля, натискає педалі, але машина його не слухається.

"Інституційна база держави настільки згнила, що втомлюються не тільки мости, а й інституції. Останні роки вони тримаються на двох речах. На внутрішній лояльності, коли натискання педалей є лише символічним моментом, який бачать знизу і реагують так, ніби-то педаль натиснули (тому, що є корупційні, лояльносні і інші взаємини, що забезпечують екзоскелет цієї системи, який не дає їй впасти). І на загальній імітації існування цих інституцій", – вважає він і додає, що суспільству досі "вигідно імітувати, що держава виконує свої функції". Зокрема, для того, щоб не дати права на існування російському пропагандистському тезисові про державу, що не відбулася.

Читайте також: Україну рятує те, що відверто авторитарний Зеленський поки заслабкий

"Тому, якщо Зеленський не почне вибудовувати свій порядок і альтернативну систему, він ризикує розгубити лояльність, яка буде знижуватися, і ризикує отримати суспільство, яке не готове буде далі імітувати", – додав Олег Саакян.

Нині головними друзями Росії є аж ніяк не армія та флот – Портников
26.12.2019, 09:14 • 822 • 0

Володимир Путін й Ігор Додон

Цінності у інтеграції на пострадянському просторі – російський газ, російська нафта й політична корупція. І коли виявляється, що якась країна готова від цих "цінностей" відмовитися, то не допомагають ані пропаганда, ані "рускій мір", ані російська мова, пише Віталій Портников для "Белсат"

Після зустрічі з російським президентом Володимиром Путіним президент Молдови Ігор Додон заявив, що прийнято принципове рішення про виділення його країні кредиту в 300 мільйонів доларів "на інфраструктурні проєкти".

Ця сума дещо менша тієї, яку просив у Москви новий молдовський прем’єр, колишній радник Додона Йон Кіку. Але що найважливіше – Молдова отримає ці гроші якраз перед президентськими виборами, які запланували на листопад 2020 року. І Додон отримає змогу витратити російські гроші на латання бюджетних дірок і на "соціальний підкуп" виборця.

Читайте також: Проста тактика, що працює: навіщо Кремль зажадав звільнити беркутівців

Власне, це практично ті ж самі гроші, які Путін "позичив" українському президентові Віктору Януковичеві у непрості дні Майдану 2013–2014 років.

Тільки тоді йшлося, зрозуміло, не про мільйони, а про мільярди доларів – із поправкою на Україну та її розміри. Але суть лишалася тією ж: допомогти прихильникові Кремля з бюджетними проблемами й маргіналізацією протесту проєвропейських сил, аби зберегти владу.

Звідтоді важелі російської політики, як бачимо, не надто змінилися. Коли стало відомо про російсько-молдовські домовленості також з’явилася інформація і про угоди, які п'ятеро українських компаній досягли із "Газпромом" щодо прямих закупівель російського газу.

Це, власне, і є та схема, про яку говорив Путін під час пресконференції керівників країн "нормандського формату" в Парижі: "дешевий газ для промисловості". А простіше кажучи – поки Росія не може підкупити українську владу, вона намагається підкупити українських олігархів. Щоб уже з їхньою допомогою або зробити поступливішим Володимира Зеленського, або в майбутньому домогтися появи лояльнішого українського президента – адже олігархічні клани явно на це можуть вплинути.

Читайте також: США показали, що Путіна не так уже і складно зупинити

Кремль поводиться так аж ніяк не тільки із путінських часів. З Олександром Лукашенком ось уже 25 років, зауважимо, застосовують усе ту ж тактику – суверенітет в обмін на гроші. Грудневі зустрічі президентів Росії та Білорусі завершилися без будь-яких конкретних результатів саме тому, що Путін укотре намагається обміняти свою фінансову допомогу на "поглиблену інтеграцію", простіше кажучи – на поглинання Білорусі Росією. І виявляється, що нічим іншим, крім як цієї фінансовою допомогою, Путін не може привернути сусідів.

У Москві часто стверджують, що євразійська інтеграція, яка під пильнішим оглядом виявляється перетворенням сусідніх країн на російськиї сателітів, є альтернативою Європейському Союзові Але коли поставав Європейський Союз, його творці думали не тільки про економічний потенціал Європи, а й про спільні цінності, які повинні об’єднувати європейські народи. І, до речі, будь-які спроби ревізувати ці цінності і поставити їх під сумнів і створюють кризову атмосферу в ЄС – незважаючи на всю матеріальну зацікавленість учасників обʼєднання в його подальшому існуванні.

А в інтеграції на пострадянському просторі цінності зовсім інші – російський газ, російська нафта й політична корупція. І коли виявляється, що якась країна готова від цих "цінностей" відмовитися, відразу ж стає очевидним, що з путінською Росією її нічого не об’єднує – не допомагають ні пропаганда, ні "рускій мір", ні російська мова.

Тому у Кремлі так дорожать можливістю цього підкупу. Тому в наш час головні друзі Росії – аж ніяк не армія та флот, а газ, нафта, диверсія та корупція.

Вся правда з блогосфери » Новини блогосфери »
Україну рятує те, що відверто авторитарний Зеленський поки заслабкий
25.12.2019, 18:27 • 1415 • 1

Олександр Лукашенко й Володимир Зеленський

"Оператори АЗС знизили ціни на бензин після зустрічі з Зеленським".

Новина гарна для водіїв і дуже погана для країни.

Читайте також: Бензинова казочка для українців: наш "Буратіно" гроші не закопує, а викопує

Економіка в ручному режимі керування – це вже відвертий авторитаризм.

До речі, те саме скажу про раптово виявлені правоохоронцями ігрові заклади.

Нагадаю, що авторитаризм у Білорусі почався саме з наказу Лукашенка "знизити ціни на хліб" – після чого тодішній білоруський уряд дружньо вирушив... бухати від розпачу.

Читайте також: Дистанцію, яку режим Януковича проходив роками, режим Зеленського долає за місяці – Портников

Ніде правди діти: чимало українців "хочуть мати свого Бацьку". І не розуміють – не хочуть знати – яка то буде біда для всіх нас. І для них зокрема. Бо "Бацька" – це 100% гарантія економічного зубожіння (за європейськими мірками), але на сьогодні вже не гарантія "миру та спокою".

Вважаю, наразі Україну рятує насамперед те, що постать авторитарного лідера в нас поки що заслабка. Але це поки що. Не виключаю, що лідер потім зміниться, а повноваження залишаться. Сценарій "Янукович-2" на підході.
Україна та бойовики ОРДЛО можуть обміняти близько 200 осіб - росЗМІ 17:46, 26 грудня 2019 ПОЛІТИКА 96 0 Водночас верифікацію більшості учасників обміну поки не проведено. З'явилися нові подробиці можливого "великого обміну" між Україною та ОРДЛО / Ілюстрація REUTERS Київ і адміністрація бойовиків "ЛНР-ДНР" в рамках «великого обміну» 29 грудня передадуть один одному трохи більше 200 утримуваних осіб. Читайте також РосЗМІ назвали дату обміну полоненими між Україною та "ЛДНР" Про це повідомляє російський «Интерфакс» з посиланням на джерело в групі з організації мінських переговорів. "За підсумками відеоконференції (контактної групи по Донбасу, де обговорювалося обмін полоненими - ред.) сторони домовилися про гнучку формулу обміну. Це стало компромісним варіантом, оскільки відкладати процедуру далі через такого роду технічні причини було не можна. Сторони мали до нового року реалізувати рішення "Нормандського саміту". Домовитися про чітку формулу ж не вдавалося через позиції частини полонених з обох сторін, які відмовляються брати участь в обміні", - сказав співрозмовник журналістів. За його словами, перш ніж приступити до процедури обміну, 27-28 грудня належить завершити опитування всіх потенційних учасників обміну і отримати від них згоду або відмову. "Потім буде сформульована остаточна формула (обміну полоненими - ред.). Однак, поки верифікація більшості учасників обміну не проведена, можна припустити, що вдасться обміняти в цілому трохи понад 200 осіб", - сказало джерело. При цьому раніше передбачалася обміняти близько 300 осіб. Раніше представник України в гуманітарній підгрупі Тристоронньої контактної групи Валерія Лутковська за результатами продовження переговорів з усіма сторонами 23 грудня в режимі скайп-конференції заявила, що до кінця цього року будуть звільнені українські військові, які після боїв під Іловайськом та Дебальцевим перебувають у полоні контрольованих Росією бойовиків.